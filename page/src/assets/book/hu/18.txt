{"head": {"author": "MIHAIL BULGAKOV", "title": "A MESTER ÉS MARGARITA"}, "body": [{"t": "h2", "c": "TIZENNYOLCADIK FEJEZET", "p": 2141}, {"t": "h2", "c": "Peches látogatók", "p": 2142}, {"t": "text", "c": ["Abban az órában, midőn a lelkiismeretes főkönyvelő taxin sietett a magától író öltöny felé, a Moszkvába befutó kijevi vonat 9-es számú helyjegyes párnás kocsijából a többi utas közt egy jól öltözött férfi szállt ki, kezében kis vulkánfíber bőrönd.", "Ez az utas nem volt más, mint a boldogult Berlioz nagybátyja, Makszimilian Andrejevics Poplavszkij tervközgazdász, aki Kijevben a volt Insztyitutszkaja utcában lakott.", "Makszimilian Andrejevics moszkvai utazásának közvetlen oka egy két nappal azelőtt, késő este kapott távirat volt, a következő szöveggel: VILLAMOS ELGÁZOLT PATRIARSIJÉN TEMETÉSEM PÉNTEKEN HÁROMKOR GYERE OKVETLENÜL BERLIOZ."], "p": 1963}, {"t": "text", "c": ["Makszimilian Andrejevicset Kijev legeszesebb lakosai között tartották számon - és méltán.", "De az ilyen szövegű sürgöny még a legokosabb embert is zavarba ejtheti. Ha valaki azt táviratozza, hogy elgázolta a villamos, akkor világos, hogy nem gázolta halálra.", "De akkor hogy kerül ide a temetés?", "Vagy nagyon rosszul van, és halálát érzi?", "Lehetséges, de akkor fölöttébb meghökkentő a pontos időmeghatározás: honnét tudhatja, hogy éppen pénteken fogják eltemetni, éspontban három órakor?", "Érthetetlen!", "Ellenben az okos ember azért okos, hogy kiismerje magát a legbonyolultabb ügyekben is.", "Mi sem egyszerűbb. Hiba történt, a táviratot eltorzítva továbbították. A \"Berlioz\" név tévesen került a sürgöny végére, az elején kellene lennie, mégpedig tárgyraggal ellátva; ugyanúgy a \"temetésem\" szó helyesen \"temetése\", és ezzel a kiigazítással a szöveg mindjárt világossá, s természetesen igen-igen tragikussá válik."], "p": 1964}, {"t": "text", "c": ["Amikor Makszimilian Andrejevics hitvese némileg magához tért gyász- meg fájdalomkitöréséből, a nagybácsi nyomban útra készülődött."], "p": 1965}, {"t": "text", "c": ["Itt el kell árulnunk Makszimilian Andrejevics titkát.", "Gyászolni természetesen gyászolta felesége unokaöccsét, akit élete virágjában ragadott el a halál.", "De mint józan, gyakorlatias ember, világosan átlátta, semmi szükség rá, hogy jelen legyen a temetésen.", "És ennek ellenére sietett fel Moszkvába.", "Vajon miért?", "Buzgalmának egyetlen oka volt: a lakás!", "Mert egy moszkvai lakás, az komoly dolog. Miért, miért nem, de Makszimilian Andrejevics nem szeretett Kijevben élni, s az utóbbi időben annyira kínozta a vágy, hogy Moszkvába költözzék, hogy már aludni sem hagyta.", "Nem gyönyörködött a Dnyeper tavaszi áradásában, mikor a víz, a part menti szigeteket elárasztva, eggyé olvadt az éggel a szemhatáron.", "Nem gyönyörködött a lélegzetelállítóan szép kilátásban, amely Vlagyimir fejedelem emlékművének* talapzatáról tárul a néző szeme elé.", "Nem derítették jókedvre a napfoltok, amelyek tavasszal a Vlagyimir-hegy téglával kövezett útjain játszadoztak.", "Nem, mindez nem kellett neki - csupán egyetlenegyet kívánt: Moszkvába költözni."], "p": 1966}, {"t": "text", "c": ["Hiába tett hirdetést a lapokba, hogy kijevi, Insztyitutszkaj a utcai lakását elcserélné kisebb moszkvai lakásra: érdeklődő nem akadt, és ha nagy ritkán mégis jelentkezett valaki, lelkiismeretlen ajánlata nem volt komolyan vehető."], "p": 1967}, {"t": "text", "c": ["A távirat felrázta Makszimilian Andrejevicset.", "Ezt a pillanatot nem szabad elszalasztani!", "A gyakorlati életben jártas emberek tudják, hogy az ilyen pillanatok soha vissza nem térőek."], "p": 1968}, {"t": "text", "c": ["Röviden összefoglalva: a felmerülő nehézségekkel dacolva, valamiképpen örökölni kellett unokaöccse szadovajai lakását. Bizony nehéz, bonyolult feladat ez, de az akadályokat le kell küzdeni, bármi áron. Makszimilian Andrejevics tapasztalatból tudta, mi az akadályok leküzdésének legelső lépése: ha ideiglenesen is, de be kell jelentkeznie megboldogult unokaöccse három szobájába."], "p": 1969}, {"t": "text", "c": ["Pénteken délelőtt tehát Makszimilian Andrejevics Poplavszkij belépett a Szadovaja 302/B számú ház lakóbizottságának irodahelyiségébe."], "p": 1970}, {"t": "text", "c": ["A szűk kis szobában, melynek falán több képből álló megsárgult plakát mutatta be a vízbefulladtak életre keltésének módozatait, a nyersfa asztalnál egy borotválatlan, középkorú férfiú üldögélt szomorú magányban, szemében riadalom bujkált."], "p": 1971}, {"t": "text", "c": ["- Beszélhetnék, kérem, a lakóbizottság elnökével? - tudakolta udvariasan a tervközgazdász, kalapját levéve, és kicsiny bőröndjét egy üres székre helyezve."], "p": 1972}, {"t": "text", "c": ["Ez a látszólag egyszerű kérdés annyira zavarba ejtette a borostást, hogy még az arcszíne is elváltozott.", "Izgalmában bandzsítva olyasmit motyogott, hogy az elnök nincs benn."], "p": 1973}, {"t": "text", "c": ["- Talán a lakásán megtalálhatom? - kérdezte Poplavszkij."], "p": 1974}, {"t": "text", "c": ["- Rendkívül fontos ügyben szeretnék vele beszélni.", "A borostás megint csak zavartan motyogott valamit, de motyogásából annyi kiderült, hogy a lakóbizottsági elnök a lakásán sem található."], "p": 1975}, {"t": "text", "c": ["- És mikor jön meg?A borostás erre már semmit sem válaszolt, csüggedten kibámult az ablakon."], "p": 1977}, {"t": "text", "c": ["\"Ahán!\" - derengett föl Poplavszkij eszes koponyájában az igazság, és ekkor a titkár felől kérdezősködött."], "p": 1978}, {"t": "text", "c": ["A furcsa viselkedésű ember erre már elvörösödött nagy idegességében, és ismét érthetetlenül motyogva közölte, hogy a titkár sincs otthon, nem tudni, mikor jön meg, és... általában beteg..."], "p": 1979}, {"t": "text", "c": ["\"Ahán!\" - mondta ismét magában Poplavszkij, majd fennhangon megkérdezte: - De hát valaki csak van itt a lakóbizottságból?"], "p": 1980}, {"t": "text", "c": ["- Én - válaszolta a borostás elhaló hangon."], "p": 1981}, {"t": "text", "c": ["- Nézze, kérem - kezdte Poplavszkij fontoskodva. - Én Berlioz egyetlen törvényes örököse vagyok. Unokaöcsém, amint bizonyára tudja, a Patriarsije Prudin baleset áldozata lett, és nekem a törvény értelmében át kell vennem a hagyatékát, amely lakásán, az 50-es számú lakásban található..."], "p": 1982}, {"t": "text", "c": ["- Nem tudok semmiről, elvtárs... - vágott szavába csüggedten a borostás."], "p": 1983}, {"t": "text", "c": ["- Már engedje meg... - jelentette ki Poplavszkij erélyesen - elvégre ön a lakóbizottság tagja, és így kötelessége..."], "p": 1984}, {"t": "text", "c": ["Ebben a pillanatban egy ismeretlen lépett be a helyiségbe. A belépő láttára az asztalnál ülő elsápadt."], "p": 1985}, {"t": "text", "c": ["- Pjatnyazsko lakóbizottsági tag? - kérdezte a belépő."], "p": 1986}, {"t": "text", "c": ["- Az vagyok - lehelte a borostás elhaló hangon."], "p": 1987}, {"t": "text", "c": ["A belépő valamit súgott a fülébe, mire a borostás, láthatóan teljesen magánkívül, felállt a székről; néhány másodperc, és Poplavszkij magára maradt az üres irodahelyiségben."], "p": 1988}, {"t": "text", "c": ["\"Ejnye, de bosszantó!", "Éppen most, és valamennyi egyszerre...\" - gondolta Poplavszkij bosszúsan. Átszelte az aszfaltozott udvart, és egyenest az 50-es számú lakás felé igyekezett."], "p": 1989}, {"t": "text", "c": ["Mihelyt megnyomta a csengőt, az ajtó kinyílt, és Makszimilian Andrejevics belépett a sötét előszobába.", "Kissé meglepte, hogy nem tudta megállapítani, ki nyitott ajtót: az előszobában nem volt senki, csak egy hatalmas fekete kandúr ült az egyik széken."], "p": 1990}, {"t": "text", "c": ["Makszimilian Andrejevics köhécselt, topogott, ekkor kinyílt a dolgozószoba ajtaja, és kilépett rajta Korovjov. Makszimilian Andrejevics udvariasan, de méltósággal meghajolt előtte:"], "p": 1991}, {"t": "text", "c": ["- Poplavszkij a nevem. Én a..."], "p": 1992}, {"t": "text", "c": ["De nem tudta befejezni, mert Korovjov előkapta zsebéből piszkos zsebkendőjét, orrához szorította, és elbőgte magát."], "p": 1993}, {"t": "text", "c": ["- ...megboldogult Berlioz nagybátyja vagyok."], "p": 1994}, {"t": "text", "c": ["- Persze, persze! - vágott a szavába Korovjov, a zsebkendőt leeresztve.", "- Mindjárt kitaláltam, hogy ön az!", "- Csak úgy rázta a zokogás, szinte kiabálva folytatta: - Micsoda gyász, milyen szomorú eset! Hogy mik vannak a világon..."], "p": 1995}, {"t": "text", "c": ["- A villamos ütötte el? - érdeklődött Poplavszkij suttogva."], "p": 1996}, {"t": "text", "c": ["- Szétmorzsolta! - rikácsolta Korovjov, és csíptetője alól patakzott a könny.", "- Tisztára szétmorzsolta!", "Ezzel a két szememmel láttam!", "Először levágta a fejét!", "Aztán a jobb lábát szelte ketté, nyekk!", "Aztán a balt, nyekk!", "Hogy mire képesek manapság ezek a villamosok! - Láthatóan nem tudott uralkodni bánatán, nekidőlt a falnak a tükör mellett, és egész testét rázta a zokogás."], "p": 1997}, {"t": "text", "c": ["Berlioz nagybátyját mélyen megrendítette az ismeretlen viselkedése.", "\"Lám, és még azt mondják, hogy századunkból kiveszett az érzés!\" - gondolta, és már-már neki is viszketni kezdett a szeme.", "Ámde ugyanakkor sötét felhő futott a szívére, éskígyómarásként nyilallt belé a gondolat, vajon nem jelentkezett-e be az ismeretlen máris a megboldogult lakásába? Hisz megesett már az efféle az életben!"], "p": 1998}, {"t": "text", "c": ["- Bocsánat, ön jó barátja volt szegény Misának? - tudakolta óvatosan, bal szemét kabátja ujjával dörzsölgetve, a jobbal pedig a gyásztól porig sújtott Korovjovot fürkészte.", "Ám ez utóbbinak hangja zokogásba fúlt, semmit sem lehetett megérteni abból, amit makogott, csak a visszatérő \"ketté, nyekk!\"-et.", "Amikor kizokogta magát, Korovjov levált a falról."], "p": 1999}, {"t": "text", "c": ["- Nem, nem bírom tovább! - nyögdécselte.", "- Megyek, beveszek háromszáz csepp éteres valeriánát... Látja, erre jó a villamos! - fejezte be, kisírt ábrázatát Poplavszkij felé fordítva."], "p": 2000}, {"t": "text", "c": ["- Mondja, kérem, ön küldte nekem a táviratot? - tudakozódott ezek után Makszimilian Andrejevics. Hovatovább egyre jobban gyötörte a kétely, vajon ki lehet ez a furcsa síró-rívó figura."], "p": 2001}, {"t": "text", "c": ["- Nem, ő küldte - felelte Korovjov, a kandúrra mutatva."], "p": 2002}, {"t": "text", "c": ["Poplavszkij kimeresztette a szemét; azt hitte, nem hallotta jól."], "p": 2003}, {"t": "text", "c": ["- Nem, nincs erőm, nem bírom tovább... - nyöszörgött Korovjov szortyogva. - Ha eszembe jut, ahogy a kerék a lábát... egy kerék súlya tíz pud... Nyekk!...", "Megyek, lefekszem, álomba merülök... - Aztán eltűnt a belső szobában."], "p": 2004}, {"t": "text", "c": ["A kandúr leugrott a székről, hátsó lábára állt, mellső mancsát csípőre vágta, eltátotta pofáját, és megismételte:"], "p": 2005}, {"t": "text", "c": ["- Igenis, én küldtem a sürgönyt.", "Mit óhajt?"], "p": 2006}, {"t": "text", "c": ["Makszimilian Andrejeviccsel egyet fordult a világ, keze-lába elzsibbadt, elejtette kofferját, és lerogyott egy székre, szemközt a kandúrral."], "p": 2007}, {"t": "text", "c": ["- Azt hiszem, elég érthetően beszélek, nem? - förmedt rá a kandúr szigorúan. - Mit óhajt?"], "p": 2008}, {"t": "text", "c": ["Poplavszkij azonban képtelen volt válaszolni."], "p": 2009}, {"t": "text", "c": ["- A személyi igazolványát! - rivallt rá a kandúr, és kinyújtotta párnás mancsát."], "p": 2010}, {"t": "text", "c": ["Poplavszkij nem gondolkodott, nem látott semmit, csak a kandúr két szemében villogó szikrát. Előkapta zsebéből személyi igazolványát - olyan mozdulattal, mint a tőrt.", "A kandúr a tükörasztalkáról elővette vastag fekete csontkeretes pápaszemét, orrára illesztette, megjelenése ettől még félelmetesebbé vált, s azzal átvette Poplavszkij reszkető kezéből az igazolványt."], "p": 2011}, {"t": "text", "c": ["\"Meglátjuk, elájulok-e vagy sem\" - gondolta Poplavszkij.", "Bentről Korovjov hüppögése hallatszott, az egész előszoba megtelt éter- meg valeriánaszaggal, és még valami fertelmes bűzzel."], "p": 2012}, {"t": "text", "c": ["- Melyik osztály adta ki ezt az igazolványt? - kérdezte a kandúr, az igazolványban lapozgatva.", "Poplavszkij nem válaszolt."], "p": 2013}, {"t": "text", "c": ["- A négyszáztizenkettes - válaszolta meg tehát a kandúr saját kérdését.", "- Mindjárt gondoltam!", "Ismerem azt a társaságot, azok minden jöttmentnek kiállítják az igazolványt.", "Én ugyan nem adnám ki az olyannak, mint maga!", "Nem én, semmi pénzért! Csak egyszer jól a szeme közé néznék, és máris megtagadnám! - Annyira feldühödött, hogy a földhöz vágta az igazolványt. - Jelenléte a temetésen nemkívánatos - jelentette ki hivatalos hangon.", "- Haladéktalanul utazzék vissza állandó lakhelyére.", "- Majd az ajtó felé fordulva nagyot kiáltott: - Azazello!"], "p": 2014}, {"t": "text", "c": ["Hívására kicsi, sánta, vörös emberke szaladt ki az előszobába, fekete trikó simult feszesen testéhez, bőrövébe kés volt szúrva, sárga agyar a szájában, bal szemén hályog."], "p": 2015}, {"t": "text", "c": ["Poplavszkij lélegzete elakadt; feltápászkodott a székről, és szívéhez kapott, az ajtóhoz hátrált.- Vezesd ki az urat, Azazello! - rendelkezett a kandúr, és bement."], "p": 2016}, {"t": "text", "c": ["Azazello könnyedén meghajolt:"], "p": 2017}, {"t": "text", "c": ["- Remélem, tisztában vagy a helyzettel, Poplavszkij?"], "p": 2018}, {"t": "text", "c": ["- Poplavszkij bólintott."], "p": 2019}, {"t": "text", "c": ["- Azonnal utazz haza Kijevbe - folytatta Azazello -, lapulj meg, mint dinnye a fűben... és többé ne álmodozzál semmiféle moszkvai lakásról, megértetted?"], "p": 2020}, {"t": "text", "c": ["Az emberke, aki halálra rémítette Poplavszkijt agyarával, késével, kancsal fél szemével, csupán válláig ért Makszimilian Andrejevicsnek, de gyorsan, erélyesen, átgondoltan cselekedett."], "p": 2021}, {"t": "text", "c": ["Mindenekelőtt fölvette a földről az igazolványt, és átadta Makszimilian Andrejevicsnek, aki dermedt kézzel átvette.", "Azután fél kézzel felkapta a koffert, másik kezével kinyitotta az ajtót, és Berlioz nagybátyját karon fogva kituszkolta a lépcsőházba.", "Poplavszkij riadtan lapult a falhoz.", "Ekkor Azazello kulcs nélkül kinyitotta a bőröndöt, s kivett belőle egy zsíros újságpapírba csomagolt jókora sült csirkét, melynek egyik combja hiányzott; ezt letette a földre.", "Azután elővett két váltás fehérneműt, egy borotvafenő szíjat, egy könyvet meg egy bőrtokot, s mindezt - a sült csirke kivételével - lerúgta a lépcső korlátján át.", "Ugyanoda repült a kiürült bőrönd is.", "Hallatszott, amint nagyot puffan lenn a földszinten, s a hangból ítélve födele is levált."], "p": 2022}, {"t": "text", "c": ["Aztán a vörös betyár felkapta a sült csirkét a megmaradt combjánál fogva, és azzal, jó erősen telibe találva, pofon vágta Poplavszkijt, de úgy, hogy a csirke teste levált, a combja pedig Azazello kezében maradt.", "\"Oblonszkijéknál teljes volt a zűrzavar\"* - írja oly találóan Lev Tolsztoj.", "Ugyanezt állapította volna meg az adott esetben is. Igen: Poplavszkij szeme előtt minden összekavarodott. Hosszan elnyúló szikra villódzott végig előtte, ezt fekete gyász-sárkány váltotta fel, amely egy pillanatra kioltotta a májusi napfényt - és Poplavszkij kezében a személyi igazolványával lerepült a lépcsőn.", "A fordulóig repült, ott lábával kiverte az egyik ablak üvegét, és egy lépcsőfokon kötött ki.", "A lábatlan csirke ugrándozva elszaladt mellette, és a rács között a földszintre pottyant.", "Azazello odafenn egy szempillantás alatt lerágta a kezében maradt combot, a csontot trikója zsebébe dugta, visszament a lakásba, és nagy robajjal bevágta maga mögött az ajtót.", "Ekkor lentről halk, óvatos léptek hallatszottak: valaki jött felfelé a lépcsőn."], "p": 2023}, {"t": "text", "c": ["Poplavszkij levánszorgott még egy emeletet, a lépcső pihenőjén elhelyezett kis lócára roskadt, és megpróbálta kiszuszogni magát."], "p": 2024}, {"t": "text", "c": ["Feltűnően bánatos arcú, cseplesz öregemberke jött felfelé a lépcsőn, ódivatú burett nyári öltönyben, zöld szalagos zsirardikalappal a fején. Megállt Poplavszkij előtt:"], "p": 2025}, {"t": "text", "c": ["- Szabad megkérdeznem, hol van az ötvenes számú lakás? - kérdezte arcához illő bánatos hangon."], "p": 2026}, {"t": "text", "c": ["- Feljebb - lihegte Poplavszkij ."], "p": 2027}, {"t": "text", "c": ["- Alássan köszönöm, polgártárs - mondta a kis öreg, és ment tovább felfelé, Poplavszkij pedig felállt, és sietve megindult lefelé a lépcsőn."], "p": 2028}, {"t": "text", "c": ["Joggal felvetődhet a kérdés: vajon nem a rendőrségre sietett-e Makszimilian Andrejevics, hogy panaszt tegyen a gaz haramiák ellen, akik fényes nappal ilyen csúful erőszakoskodtak vele?", "Nem, erről szó sincs, felelősségünk teljes tudatában kijelenthetjük.", "Menjen be a rendőrségre, és mondja el, hogy egy pápaszemes kandúr vizsgálta meg a személyi igazolványát, és azután egy vállig érő, késsel fölfegyverzett, fekete trikós emberke... nem, polgártársak, Makszimilian Andrejevics ennél sokkal, de sokkal eszesebb ember!"], "p": 2029}, {"t": "text", "c": ["Leért a földszintre, és közvetlenül a kijáratnál megpillantott egy ajtót, amelykis fáskamrafélébe vezetett.", "Az ajtó üvege ki volt törve.", "Poplavszkij zsebre vágta igazolványát, körülnézett, kereste a ledobált holmiját, de nyomát sem találta. Maga is meglepődött rajta, hogy ez mennyire nem izgatja.", "Másvalami ötlött eszébe, érdekes, csábító gondolat: meglesni, mi történik azzal a kis öregecskével, s ezen még egyszer próbára tenni azt az elátkozott lakást.", "Abból, hogy megkérdezte, merre van, következik, hogy életében először megy fel oda.", "Ezek szerint most ő is annak a kompániának a karmai közé kerül, amely hatalmába kerítette az 50-es számú lakást. Valami azt súgta Poplavszkijnak, hogy a kisöreg nagyon hamar kipenderül onnét.", "Makszimilian Andrejevicsnek természetesen immár esze ágában sem volt, hogy elmenjen unokaöccse temetésére; a kijevi vonat indulásáig még bőven van ideje.", "Körülnézett tehát, és besurrant a kamrába.", "Odafenn épp akkor csapódott az ajtó.", "\"Bement...\" - állapította meg Poplavszkij elszoruló szívvel.", "A kamrácskában hűvös, nyirkos bór- meg egérszag terjengett.", "Leült egy fatuskóra, és várakozó álláspontra helyezkedett.", "Igen alkalmas leshelyre bukkant: egyenesen odalátott a hatos lépcsőház kijárati ajtajára."], "p": 2030}, {"t": "text", "c": ["Tovább kellett várakoznia, semmint képzelte.", "A lépcsőn egész idő alatt senki sem mutatkozott, minden nesz jól hallatszott, s nagy sokára csapódott a negyedik emeleti ajtó.", "Poplavszkij fülelt.", "Igen, ezek a kisöreg aprózó léptei.", "\"Lefelé jön...\"", "Ekkor egy emelettel lejjebb is kinyílt az ajtó. Az aprózó léptek elhallgattak.", "Női hang, aztán bánatos férfihang, igen, a kisöreg hangja... Valami affélét mormol, hogy: \"Hagyj már, az isten szerelmére...\"", "Poplavszkij a fülét hegyezte a törött üvegen át.", "És fülét női kacagás ütötte meg.", "Aztán fürge, erélyes léptek jöttek lefelé.", "Nő háta bukkant fel - és a nő, kezében zöld retikül, a kapun át kisiet az udvarra.", "Aztán a kisöreg léptei is újra hallatszanak.", "\"Furcsa! Újra fölmegy az ötvenes számú lakásba! Tán csak nem tartozik ő is a bandához? Igen, visszament. Fönt újra nyílik az előszobaajtó.", "Mit csináljunk, várok tovább...\""], "p": 2031}, {"t": "text", "c": ["Ezúttal azonban nem kellett sokáig várnia.", "Ajtócsapódás. Aprózó léptek.", "A léptek elhallgatnak.", "Kétségbeesett kiáltás.", "Macskanyávogás.", "Aztán újra gyors, aprózó léptek, lefelé, lefelé!"], "p": 2032}, {"t": "text", "c": ["Sikerült kivárnia.", "A bánatos kisöreg hajadonfőtt, összevissza karmolt tar koponyával, eszelős ábrázattal, vizes nadrágban rohant lefelé, valamit motyogott, és sűrűn hányta a keresztet.", "Kétségbeesetten rángatta a kapu kilincsét, rémületében sehogy sem tudta kitalálni, kifelé nyílik-e vagy befelé, végül mégis sikerült kinyitnia, és kirohant az udvarra, a napsütésbe."], "p": 2033}, {"t": "text", "c": ["Poplavszkij ezek után úgy érezte, eleget tud a lakásról. Nem gondolt immár sem elhalálozott unokaöccsére, sem a Moszkvába költözésre, remegett a puszta gondolatra is, hogy milyen veszélyből menekült. Két szót suttogott maga elé:", "\"Mindent értek!\" - azzal kiszaladt.", "És néhány másodperccel később már a trolibusz vitte a tervközgazdászt a Kijevi pályaudvar felé."], "p": 2034}, {"t": "text", "c": ["A kisöreggel, mialatt a közgazdász odalenn kuksolt a kamrában, fölöttébb kellemetlen dolgok történtek.", "Andrej Fokics Szokovnak hívták, és büfés volt a Varietészínházban.", "Mialatt a színházban folyt a nyomozás, a kisöreg meglapult, nem vett részt semmiben, legfeljebb az tűnt fel, hogy arca még szomorúbb, mint rendesen, és Karpovtól, a hivatalsegédtál megtudakolta, hol szállt meg a mágus."], "p": 2035}, {"t": "text", "c": ["A lépcsőházban tehát megkapván Poplavszkijtól a szükséges útbaigazítást, Szokov felballagott a negyedik emeletre, és becsöngetett az 50-es számú lakásba."], "p": 2036}, {"t": "text", "c": ["Rögvest ajtót nyitottak, de a büfés összerezzent, megtántorodott, és nem mert mindjárt belépni. Nem is csoda. Az ajtót tudniillik egy leány nyitotta ki, akinsemmi sem volt, csak egy kacér, csipkés kötényke, meg a fején egy fehér bóbita.", "No meg aranycipellő a lábán.", "Testalkata hibátlannak volt mondható, az egyetlen, ami megjelenését kissé elrontotta: vérvörös forradás volt a nyakán."], "p": 2037}, {"t": "text", "c": ["- No, kerüljön beljebb, ha már becsöngetett - invitálta a leányzó, és csábos, zöld szemének pillantását a büfésre vetette."], "p": 2038}, {"t": "text", "c": ["Andrej Fokics hümmögve, pillogva belépett, és levette kalapját.", "Ekkor az előszobában megszólalt a telefon.", "A szégyentelen szobacicus egyik lábát föltette a székre, úgy szólt bele a telefonkagylóba: - Halló!"], "p": 2040}, {"t": "text", "c": ["A büfés csak állt, azt se tudta, merre nézzen, melyik lábára álljon. \"Tyű, micsoda szobalánya van ennek a külföldinek!", "Fertelem!\"", "És hogy megmenekedjék a fertelemtől, inkább körülnézegetett."], "p": 2041}, {"t": "text", "c": ["A sötét, tágas előszoba tele volt zsúfolva szokatlan tárgyakkal meg ruhadarabokkal.", "Az egyik szék hátára vetve például lángvörös bélésű gyászfekete palástot pillantott meg Andrej Fokics, a tükrös asztalkán pedig csillogó aranymarkolatú, hosszú kardot. Három ezüstmarkolatú kard a sarokban támaszkodott, olyan egyszerűen, mint másutt az esernyő vagy a sétapálca.", "A szarvasagancs fogason pedig sastollas barétok függtek sorban."], "p": 2042}, {"t": "text", "c": ["- Tessék - mondta a szobalány a telefonba. - Tessék?", "Meigel báró?", "Igenis.", "Igen, a művész úr ma itthon van.", "Igen, örömmel fogadja.", "Igen, vendégek lesznek... Frakk vagy sötét öltöny.", "Tessék?", "Pontban éjfélkor.", "- A szobalány letette a kagylót, és a büféshez fordult: - Mit óhajt?"], "p": 2043}, {"t": "text", "c": ["- Okvetlenül beszélnem kell a művész polgártárssal."], "p": 2044}, {"t": "text", "c": ["- Vele személyesen?"], "p": 2045}, {"t": "text", "c": ["- Igen, ővele - erősítette meg a büfés bánatosan."], "p": 2046}, {"t": "text", "c": ["- Megkérdezem - mondta a szobalány, szemlátomást tétovázva; aztán benyitott a megboldogult Berlioz dolgozószobájába, és a következő bejelentést tette: - Lovag úr, kérem, itt van valaki, aki azt állítja, hogy Messire-rel személyesen kell beszélnie."], "p": 2047}, {"t": "text", "c": ["- Jöjjön be - szólt ki a dolgozószobából Korovjov recsegő hangja."], "p": 2048}, {"t": "text", "c": ["- Tessék bemenni a szalonba - mondta a lány olyan egyszerűen, mintha emberi módon volna felöltözve; azzal kinyitotta a szalon ajtaját, maga pedig elhagyta az előszobát."], "p": 2049}, {"t": "text", "c": ["Mikor a büfés belépett oda, ahová tessékelték, annyira elámult a szoba berendezésén, hogy szinte megfeledkezett arról, amiért jött.", "A hatalmas ablakok színes üvegtábláin át (ez a nyomtalanul eltűnt ékszerészné fantáziáját dicsérte) különös, templomi világítás áradt be.", "A régimódi, óriási kandallóban a meleg tavaszi nap ellenére fahasábok lángoltak. Mégsem volt meleg a szobában, sőt a belépőt nyirkos pincehűvösség fogadta.", "A kandalló előtt, a földre terített tigrisbőrön egy ménkű nagy fekete kandúr üldögélt, jólesően hunyorogva a tűzbe.", "A szoba közepén álló asztal láttán az istenfélő Andrej Fokics megremegett: templomi brokáttal volt leterítve.", "A brokátterítőn butéliák légiója sorakozott - volt ott potrohos, penészes, poros, pókhálós, mindenféle.", "Az üvegek közt tál csillogott, és első pillantásra látni lehetett, hogy a tál színaranyból van.", "A kandalló előtt kis vörös emberke állt, övében kés, és hosszú acélnyárson húsdarabokat sütött; a hús leve a tűzbe csorgott, a füst a kéményen át távozott.", "A szobát a sült hús szagán kívül még valami ismeretlen, erős illatszer meg tömjén szaga töltötte be, ebből a büfés - aki az újságokból értesült Berlioz haláláról, s azt is tudta, hogy ez az ő lakása volt - már-már arra következtetett, hogy Berlioz fölött talánegyházi gyászszertartást celebráltak; ámde ezt a gondolatot azon nyomban elhessegette magától, mint nyilvánvaló képtelenséget."], "p": 2050}, {"t": "text", "c": ["Dörgő basszus hang riasztotta fel bámészkodásából:"], "p": 2051}, {"t": "text", "c": ["- Mivel lehetek szolgálatára?"], "p": 2052}, {"t": "text", "c": ["A büfés ekkor a szoba sötét sarkában fölfedezte azt, akihez jött."], "p": 2053}, {"t": "text", "c": ["A fekete mágus széles, alacsony kereveten hevert összevissza dobált díványpárnák között.", "Amennyire Andrej Fokics láthatta, fekete trikó, hegyes orrú fekete papucs volt minden öltözéke."], "p": 2054}, {"t": "text", "c": ["- A Varietészínház büféjének vezetője vagyok - kezdte Andrej Fokics bánatosan."], "p": 2055}, {"t": "text", "c": ["A mágus tiltakozóan kinyújtotta kezét, melyen drága ékkövek ragyogtak, mintha el akarná hallgattatni a büfést, és hevesen felkiáltott: - Egy szót se többet!", "Nem, nem, nem!", "Soha, semmi esetre! Egyetlen falatot sem vagyok hajlandó elfogyasztani a maga büféjében!", "Tegnap este elmentem a pult előtt, és máig sem tudom elfelejteni sem a tokhalat, sem a brinzát.", "Vegye tudomásul, drága barátom: a brinza nem zöld, valaki becsapta magát.", "A brinzának fehérnek illik lennie.", "És a tea?", "Mosogatólé!", "A tulajdon szememmel láttam, amint egy szurtos leányzó vödörből öntötte a hideg, forralatlan vizet az öblös szamovárjukba, mialatt nagy lelki nyugalommal mérték belőle a teát.", "Lehetetlen állapot, drága barátom!"], "p": 2057}, {"t": "text", "c": ["Andrej Fokicsot fejbe kólintotta a váratlan támadás. - Bocsánatot kérek - hebegte. - Nem azért jöttem, a tokhalnak ehhez semmi köze..."], "p": 2058}, {"t": "text", "c": ["- Hogyhogy semmi köze, ha egyszer büdös!"], "p": 2059}, {"t": "text", "c": ["- Másodrendű frissességű tokhalat szállítottak nekünk - mentegetőzött a büfés."], "p": 2060}, {"t": "text", "c": ["- Marhaság, öregem!"], "p": 2061}, {"t": "text", "c": ["- De kérem szépen, hogyhogy marhaság?"], "p": 2062}, {"t": "text", "c": ["- Másodrendű frissesség, ilyen nincs!", "Frissesség csak egyféle létezik, elsőrendű, és egyben ez az utolsó is.", "Ha a hal másodrendű frissességű, az azt jelenti, hogy büdös, romlott."], "p": 2063}, {"t": "text", "c": ["- Bocsánatot kérek - próbált ismét mentegetőzni a büfés, nem tudta, hogyan békítse meg a kötekedő mágust."], "p": 2064}, {"t": "text", "c": ["- Nem tudok megbocsátani - közölte emez szilárdan."], "p": 2065}, {"t": "text", "c": ["- Nem ebben az ügyben jöttem - kezdte sírva a büfés, zavartan hebegve."], "p": 2066}, {"t": "text", "c": ["- Nem-e? - álmélkodott a külföldi mágus.", "- Igazán nem is tudom, miféle más ügy hozhatta ide.", "Ha emlékezetem nem csal, az ön szakmájához közel álló egyének közül csupán egy markotányosnőhöz fűzött közelebbi ismeretség, de ez is réges-régen történt, amikor maga még nem is élt.", "Különben, örvendek a szerencsének. Azazello!", "Széket a büfévezető úrnak!"], "p": 2067}, {"t": "text", "c": ["Az, aki a húst sütötte, megfordult, agyaraival megrémítve a büfést, aztán ügyes mozdulattal odapenderített egy sötét tölgyfa zsámolyt. Másféle ülőalkalmatosság nem is volt a szobában."], "p": 2068}, {"t": "text", "c": ["- Alássan köszönöm - motyogta Andrej Fokics, és leült. A zsámoly hátsó lába abban a pillanatban recsegve eltört, és a büfés a földre huppant, fájdalmasan beverte ülepét.", "Estében a lábával felborított egy másik zsámolyt, és nadrágjára öntötte a rajta álló teli serleg vörösbort."], "p": 2070}, {"t": "text", "c": ["- Jaj, csak nem ütötte meg magát? - sajnálkozott a mágus."], "p": 2072}, {"t": "text", "c": ["Azazello feltámogatta a büfést, másik zsámolyt tolt oda.", "A büfés a szokottnális fanyarabbul visszautasította a házigazda ajánlatát, hogy vesse le nadrágját, és szárítsa meg a tűz előtt, noha rettenetesen kedélytelenül érezte magát ázott pantallójában, alsóneműjében; lassan, óvatosan ereszkedett le az új zsámolyszékre."], "p": 2073}, {"t": "text", "c": ["- Szeretek alacsonyan ülni - magyarázta a művész. - Onnét nem esik olyan nagyot az ember.", "Hol is hagytuk el?", "Igen, a tokhalnál.", "Egyszóval, jegyezze meg, édes barátom: frissesség, frissesség, frissesség! Ez minden jó büfévezető jelszava.", "Apropó, nem volna kedve megízlelni..."], "p": 2074}, {"t": "text", "c": ["A kandalló rőt fényében megvillant a nyárs. Azazello egy darab sistergő húst tálalt ki aranytányérra, megöntözte citromlével, és odanyújtotta a büfésnek, kétágú aranyvilla kíséretében."], "p": 2075}, {"t": "text", "c": ["- Köszönöm alássan, de én..."], "p": 2076}, {"t": "text", "c": ["- Semmi de, kóstolja meg!"], "p": 2077}, {"t": "text", "c": ["A büfés udvariasságból a szájába vett egy falat húst, és tapasztalta, hogy valóban friss, rendkívül ízletes.", "De mialatt a puha, illatozó sültet rágcsálta, kis híján a torkán akadt, és újra felfordult a székkel: a szomszéd szobából óriási sötét madár szállt be, és szárnyával halkan meglegyintette Andrej Fokics kopasz fejét, aztán a kandallópárkányra telepedett, az óra mellé;", "Andrej Fokics ekkor meglátta, hogy fülesbagoly.", "\"Úristen - gondolta riadtan, mert ideges volt, mint minden büfévezető.", "- Micsoda bűntanya!\"", "- Egy pohár bort?", "Fehéret, vöröset?", "Milyen bort szeret a legjobban ilyenkor déltájban?"], "p": 2078}, {"t": "text", "c": ["- Köszönöm alássan... nem iszom..."], "p": 2079}, {"t": "text", "c": ["- Kár!", "Akkor talán vessünk kockát?", "Vagy talán más játékokat kedvel: kártyát, dominót...", "- Nem játszom... - válaszolta a büfés kimerülten."], "p": 2080}, {"t": "text", "c": ["- Ez már nagy baj - jelentette ki a házigazda."], "p": 2081}, {"t": "text", "c": ["- Mondhat akármit: de valami nincs rendben az olyan férfival, aki nem iszik, nem játszik, kerüli a szép nők társaságát meg az asztali beszélgetést...", "Az ilyen ember vagy súlyos beteg, vagy titokban gyűlöli embertársait.", "Kivétel persze akad.", "Megesett már velem, hogy csodálatos gazemberek ültek le lakomázni az asztalomhoz!", "Nos tehát, halljuk, mi járatban van."], "p": 2082}, {"t": "text", "c": ["- Ön tegnap bűvészmutatványokat végzett a színházunkban..."], "p": 2083}, {"t": "text", "c": ["- Én? - hüledezett a mágus. - Ugyan kérem!", "Nem is volna méltó hozzám az efféle!"], "p": 2084}, {"t": "text", "c": ["- Bocsánat - mentegetőzött a büfés ijedten. - Azazhogy... hogy is mondjam... a feketemágia-szeánsz..."], "p": 2085}, {"t": "text", "c": ["- Ahá, igen, igen! Elárulok önnek egy titkot, jó uram.", "Én egyáltalán nem vagyok artista, csak egyszerűen látni akartam a moszkvaiakat, minél nagyobb tömegben, erre pedig a legalkalmasabb hely a színház.", "A kísérőim - és a kandúr felé ütött a fej ével - rendezték meg a szeánszot, én csak ott ültem, és néztem a moszkvaiakat.", "De ne sápadozzon, hanem árulja el, mi módon okozott gondot magának ez a szeánsz."], "p": 2086}, {"t": "text", "c": ["- Hát tetszik tudni, egyebek közt, ugyebár, bankók hullottak a mennyezetről. - A büfés suttogóra fogta a hangját, zavartan nézett körül. - És a bankókat összeszedték.", "No és odajön hozzám a büfében egy fiatalember, tízessel fizet, én meg visszaadok neki nyolc ötvenet... Aztán egy másik..."], "p": 2087}, {"t": "text", "c": ["- Szintén fiatalember?"], "p": 2088}, {"t": "text", "c": ["- Nem, az már benne volt a korban.", "Utána a harmadik, negyedik...Mindenkinek visszaadok annyit, amennyi jár.", "Ma kasszát csinálok, hát a bankók helyett csak cédulákat találok.", "Százkilenc rubellel csapták be a büfét."], "p": 2089}, {"t": "text", "c": ["- Ajjajaj! - sopánkodott a művész. - Hát azt hitték, hogy az igazi pénz?", "Mert arra még gondolni sem akarok, hogy szándékosan csaltak."], "p": 2090}, {"t": "text", "c": ["A büfés bánatosan sandított körül, de egy szót sem szólt."], "p": 2091}, {"t": "text", "c": ["- Vagy mégis csalók volnának? Hát vannak Moszkvában csalók?"], "p": 2092}, {"t": "text", "c": ["A büfés olyan keserű mosollyal válaszolt, amely minden szónál világosabban közölte: igen, sajnos, Moszkvában csalók is vannak."], "p": 2093}, {"t": "text", "c": ["- Micsoda aljasság! - háborgott Woland. - Végtére maga szegény ember! Ugye, szegény?"], "p": 2094}, {"t": "text", "c": ["A büfés válla közé húzta a fejét, amiből világosan kitetszett, hogy ő - igenis - szegény."], "p": 2095}, {"t": "text", "c": ["- Mennyi a megtakarított pénze?"], "p": 2096}, {"t": "text", "c": ["A mágus részvevően tette fel a kérdést, de azért az ilyen kérdés minden körülmények közt tapintatlan.", "A büfés késlekedett a válasszal."], "p": 2097}, {"t": "text", "c": ["- Kétszáznegyvenkilencezer rubel, öt különböző takarékpénztári fiókban - válaszolt helyette egy recsegő hang a másik szobából. - És otthon, a padló alatt, kétszáz darab tízrubeles arany."], "p": 2098}, {"t": "text", "c": ["A büfést mintha odaszegezték volna a zsámolyhoz."], "p": 2099}, {"t": "text", "c": ["- Hát ez igazán nem összeg - jegyezte meg Woland leereszkedően. - Bár voltaképpen még ennyire sem lesz szüksége.", "Mikor fog meghalni?"], "p": 2100}, {"t": "text", "c": ["Andrej Fokics erre már felfortyant. - Azt senki se tudhatja, és senkinek semmi köze hozzá!"], "p": 2102}, {"t": "text", "c": ["- Ugyan már, senki se tudhatja! - recsegett ugyanaz a kellemetlen hang a másik szobából. - És Newton binomiális tétele?", "Kilenc hónap múlva fog meghalni, jövő év februárjában, májrákban, a moszkvai I. számú egyetemi klinikán, a négyes kórteremben."], "p": 2103}, {"t": "text", "c": ["A büfés arca elsárgult."], "p": 2104}, {"t": "text", "c": ["- Kilenc hónap... - ismételte Woland eltűnődve. - Kétszáznegyvenkilencezer... ez kereken havi huszonhétezernek felel meg... nem mondom, kevés, de ha az ember beosztja, ki lehet jönni belőle... És ott vannak még az aranyak.", "- Az aranyat nem fogja tudni értékesíteni - folytatta a recsegő hang, és a büfés ereiben meghűlt a vér."], "p": 2105}, {"t": "text", "c": ["- Andrej Fokics halála után a házat lebontják, az aranyak az Állami Bankba kerülnek."], "p": 2106}, {"t": "text", "c": ["- Egyébként nem tanácsolom, hogy befeküdjön a klinikára - folytatta a mágus. - Mi értelme kórteremben haldokolni, hallgatni a többi gyógyíthatatlan beteg hörgését és jajgatását?", "Nem volna-e okosabb az utolsó huszonhétezerből hetedhét országra szóló tivornyát csapni, és muzsikaszóval elköltözni a másvilágra, mámoros széplányok és duhaj barátok társaságában?"], "p": 2107}, {"t": "text", "c": ["Andrej Fokics mozdulatlanul ült; feltűnően megöregedett.", "Szeme körül kék karikák sötétlettek, orcája petyhüdten fittyedt le, alsó állkapcsa remegett."], "p": 2108}, {"t": "text", "c": ["- No elég az ábrándozásból - kiáltott fel a házigazda.", "- Térjünk a tárgyra."], "p": 2109}, {"t": "text", "c": ["Mutassa meg a céduláit. A büfés izgatottan előhúzta zsebéből a magával hozott paksamétát, kibontotta, és sóbálvánnyá meredt; az újságpapírból tízes bankók kötege bukkant elő."], "p": 2110}, {"t": "text", "c": ["- Kedvesem, maga valóban súlyos beteg - mondta Woland, és vállat vont."], "p": 2111}, {"t": "text", "c": ["A büfés eszelős mosollyal felállt a zsámolyszékről."], "p": 2112}, {"t": "text", "c": ["- Öö... - hebegte. - És ha megint izé... vissza..."], "p": 2113}, {"t": "text", "c": ["- Hm - mondta a művész eltűnődve.", "- Nos, akkor jöjjön el újra. Legyenszerencsénk, mindig örülünk, ha látjuk..."], "p": 2114}, {"t": "text", "c": ["Ekkor a másik szobából kiszaladt Korovjov, megragadta a karját, és hevesen rázogatva kérte, hogy adja át üdvözleteit mindenkinek, de igazán, mindenkinek!", "A büfés azt se tudta, hol áll a feje, s megindult kifelé. - Hella, kísérd ki a vendéget! - kiáltotta el magát Korovjov."], "p": 2116}, {"t": "text", "c": ["És az előszobában megint ott termett az a szemérmetlen vörös némber!", "A büfés kioldalgott az ajtón, csak annyit vakkantott: \"Viszontlátásra!\" - és elment, tántorogva, mint a részeg.", "Lement egy emeletnyit, aztán megállt, leült a lépcsőre, és elővette zsebéből a csomagot. Megnézte: a bankók a helyükön voltak."], "p": 2117}, {"t": "text", "c": ["Ekkor az odanyíló lakásból kijött egy nő, kezében zöld retikül.", "Amint meglátta a lépcsőn üldögélő férfit, aki bambán bámult a tízeseire, elmosolyodott, és odaszólt:"], "p": 2118}, {"t": "text", "c": ["- Micsoda ház!", "Ez is hajnal óta részeg...", "És a lépcsőházban megint kivertek egy ablakot! - Majd alaposabban szemügyre vette a büfést, és hozzátette: - Úgy látom, polgártárs, felvet a pénz!", "Oszd meg velem, jó?"], "p": 2119}, {"t": "text", "c": ["- Hagyj nekem békét, az isten szerelméért - riadozott Andrej Fokics, és gyorsan eldugta a pénzét.", "A zöld táskás nő felkacagott:"], "p": 2120}, {"t": "text", "c": ["- Eredj a fenébe, te szőrösszívű!", "Hisz csak tréfáltam! - Azzal elindult lefelé."], "p": 2121}, {"t": "text", "c": ["Andrej Fokics feltápászkodott, fölemelte a kezét, hogy megigazítsa a kalapját - és ekkor döbbent rá, hogy nincs a fején.", "Sehogy sem akaródzott visszamennie, de sajnálta a kalapját.", "Némi habozás után mégiscsak visszament, és becsöngetett."], "p": 2122}, {"t": "text", "c": ["- Mit akar már megint? - kérdezte Hella, az az átkozott némber."], "p": 2123}, {"t": "text", "c": ["- Itt felejtettem a kalapom... - suttogta Andrej Fokics, kopasz fejére mutogatva.", "Hella hátat fordított; a büfés gondolatban kiköpött, és behunyta a szemét.", "Mikor újra kinyitotta, Hella odanyújtotta a kalapját meg egy sötét markolatú kardot."], "p": 2124}, {"t": "text", "c": ["- Ez nem az enyém - rebegte a büfés, kikapta Hella kezéből a kalapot, és gyorsan a fejébe csapta."], "p": 2125}, {"t": "text", "c": ["- Igazán? Kard nélkül jött? - csodálkozott Hella."], "p": 2126}, {"t": "text", "c": ["A büfés valamit morgott, és újra elindult lefelé.", "Valahogy kényelmetlennek, túlságosan melegnek érezte a kalapját.", "Levette, és ugrott egyet ijedtében, halkan felkiáltott: viharvert, kakastollas bársonybarétot tartott a kezében!", "Keresztet vetett.", "A barét abban a pillanatban egyet nyávogott, fekete cicává változott, visszaugrott Andrej Fokics fejére, és mind a húsz karmával belékapaszkodott tar fejébe.", "A büfés kétségbeesett ordítással rohant lefelé a lépcsőn, a cica pedig leugrott a fejéről, és megindult felfelé."], "p": 2127}, {"t": "text", "c": ["A büfés alig várta, hogy kiérjen a szabadba; iszkolt a kapu felé, és örökre elhagyta az ördöngös 302/B. számú házat."], "p": 2128}, {"t": "text", "c": ["Pontosan tudjuk, mi történt vele azután.", "Amint kiért a kapualjból, izgatottan körülnézett, mint aki keres valamit.", "Egy perccel később már az út túlsó oldalán termett, a patikában.", "- Legyen szíves megmondani... - kezdte volna, de a pult mögött álló gyógyszerésznő felsikoltott:"], "p": 2129}, {"t": "text", "c": ["- De polgártárs!", "Csupa vér a feje!"], "p": 2130}, {"t": "text", "c": ["Öt perc sem telt bele, s a büfés feje be volt pólyálva, és választ kapott a következő kérdéseire: kik a májbetegség legjobb specialistái Moszkvában, melyikük lakik közelebb, Bernadszkij vagy Kuzmin professzor, és nagyot ugrott örömében, amikor megtudta, hogy Kuzmin a szó szoros értelmében egy háznyiralakik onnét, egy régi kis fehér magánpalotácskában, és két perccel később már becsöngetett az ajtón.", "Régi ház volt, de lakályos, kedélyes.", "Először - amint utóbb visszaemlékezett - egy öreg ápolónő jött elébe, és el akarta venni a kalapját, de mivel kalapja nem volt, a néni fogatlan szájával rágva, eltűnt a ház belsejében."], "p": 2131}, {"t": "text", "c": ["Helyette középkorú nő tűnt fel a tükör előtt, valamiféle boltív alatt, és azonnal közölte, hogy már csak tizenkilencedikére vesznek föl előjegyzést. A büfés azonban mindjárt kitalálta, hol a kibúvó.", "Bágyadtan révedt a bolthajtásra - amelyen túl, nyilván a várószobában, hárman ültek -, és elhaló hangon suttogta: - Halálos beteg vagyok..."], "p": 2133}, {"t": "text", "c": ["A nő kétkedve nézett Andrej Fokics bepólyált fejére, és rövid habozás után kijelentette: - Hát akkor... - Azzal bebocsátotta Andrej Fokicsot a várószobába."], "p": 2135}, {"t": "text", "c": ["Abban a pillanatban kinyílt a szemközti ajtó, és aranykeretes csíptető villant föl benne. A fehér köpenyes nő odaszólt a többiekhez: - Polgártársak, ez a beteg soron kívül megy be."], "p": 2137}, {"t": "text", "c": ["És a büfés még föl sem ocsúdott, máris benn találta magát Kuzmin professzor rendelőjében.", "A hosszú, téglalap alakú szobában nem volt semmi különösebben orvosi, félelmetes vagy ünnepélyes."], "p": 2138}, {"t": "text", "c": ["- Mi baja? - kérdezte Kuzmin professzor kellemes hangon, és kissé aggodalmasan tekintett Andrej Fokics bepólyált fejére."], "p": 2139}, {"t": "text", "c": ["A büfés kiguvadó szemmel, merően nézett egy bekeretezett csoportképet, amely üveg alatt függött a falon, úgy válaszolt: - Most tudtam meg hitelt érdemlő forrásból, hogy jövő februárban meghalok májrákban.", "Nagyon kérem, tessék megállítani a betegséget!"], "p": 2140}, {"t": "text", "c": ["Kuzmin professzor hátradőlt bőrhuzatú széke magas, gótikus támlájára."], "p": 2141}, {"t": "text", "c": ["- Bocsánat, nem egészen értem...", "Orvosnál volt?"], "p": 2142}, {"t": "text", "c": ["Miért van bekötözve a feje?", "- Dehogyis orvosnál... Ha látta volna azt az orvost... - válaszolta a büfés, és hirtelen vacogni kezdett a foga.", "- A fejemmel ne törődjék, annak semmi köze az egészhez, fütyüljön rá, nem számít...", "A májrák, azt akadályozza meg!"], "p": 2143}, {"t": "text", "c": ["- De kérem, ki mondta ezt önnek?"], "p": 2144}, {"t": "text", "c": ["- Higgyen neki! - könyörgött a büfés lángoló hévvel. - Tudja, mit beszél!"], "p": 2145}, {"t": "text", "c": ["A professzor vállat vont, székestül eltolta magát az asztaltól. - Egy szót sem értek az egészből! - mondta.", "- Honnét tudja az az illető, hogy ön mikor fog meghalni?", "Pláne, ha nem is orvos!"], "p": 2146}, {"t": "text", "c": ["- A négyes számú kórteremben! - tette hozzá a büfés."], "p": 2147}, {"t": "text", "c": ["A professzor végigmérte új páciensét, bepólyált fejétől vizes nadrágjáig, és ezt gondolta magában: \"Már csak ez hiányzott... futóbolond!\"", "Hangosan pedig ezt kérdezte: - Szokott inni?"], "p": 2149}, {"t": "text", "c": ["- Soha életemben - felelte a büfés."], "p": 2150}, {"t": "text", "c": ["Egy perccel később levetkőzve feküdt a hideg viaszosvászon huzatú pamlagon, és a professzor a hasát nyomogatta. Büfés barátunk ezek után erősen felderült.", "A professzor kategorikusan kijelentette, hogy egyelőre, legalábbis az adott pillanatban, a ráknak semmiféle tünete nem észlelhető, de ha már így állunk, ha valami sarlatán annyira ráijesztett, akkor tanácsos minden lehető vizsgálatot elvégezni...", "A professzor mindent felírt, elmagyarázta Andrej Fokicsnak, hová menjen, mit vigyen magával.", "Azonfelül ajánlólevelet is adott Bure neuropatológusprofesszorhoz, mondván, hogy szerinte Andrej Fokics idegrendszere rendkívül zilált állapotban van."], "p": 2151}, {"t": "text", "c": ["- Mennyivel tartozom, professzor? - tudakolta a büfés remegő, édeskés hangon, vaskos tárcáját előhúzva."], "p": 2152}, {"t": "text", "c": ["- Ahogy tetszik - válaszolta a professzor ridegen, elutasítóan."], "p": 2153}, {"t": "text", "c": ["A büfés elővett harminc rubelt, és az asztalra tette, aztán meglepően puha mozdulattal, mintha cicamancs volna a keze helyén, újságpapirosba csavart, csengő tekercset helyezett a bankjegyek fölé."], "p": 2154}, {"t": "text", "c": ["- Hát ez mi? - kérdezte Kuzmin, bajszát pödörgetve."], "p": 2155}, {"t": "text", "c": ["- Fogadja el, professzor elvtárs - suttogta a büfés. - És kérem, esdekelve kérem, állítsa meg a rákot!"], "p": 2156}, {"t": "text", "c": ["- Vigye innen az aranyát! - szólt rá büszkén a professzor. - És törődjék inkább az idegeivel.", "Holnap menjen el vizeletvizsgálatra, ne igyék sok teát, és táplálkozzék teljesen sótlanul."], "p": 2157}, {"t": "text", "c": ["- A levest se sózzam meg?"], "p": 2158}, {"t": "text", "c": ["- Semmit se sózzon meg! - rendelkezett Kuzmin erélyesen."], "p": 2159}, {"t": "text", "c": ["- Hajjaj! - sóhajtott fel panaszosan a büfés, és könyörgőn nézett a professzorra, aztán összeszedte az aranyait, és az ajtónak hátrált."], "p": 2160}, {"t": "text", "c": ["Aznap délután nem jöttek sokan a professzor rendelésére, és az est leszálltával az utolsó beteg is elment.", "A professzor fél karjával kibújt fehér köpenyéből, odanézett, ahová a büfés letette a tízeseit, és meglátta, hogy ott nincs semmiféle bankjegy, csak három ásványvizes üveg címkéje."], "p": 2161}, {"t": "text", "c": ["- Ördög tudja, mit jelentsen ez! - dohogott Kuzmin, fehér köpenye szegélyét végighúzva a földön, és a címkéket tapogatva. - Úgy látszik, ez az alak nemcsak szkizofrén, hanem ráadásul még csirkefogó is!", "Csak tudnám, mit akarhatott tőlem!", "Beutalót vizeletvizsgára?", "Hohó!", "Már tudom! Biztosan kabátot lopott! - A professzor kiszaladt a váróba, köpenye most is panyókára vetve vonszolódott utána.", "- Kszenyija Nyikityisna! - kiáltott ki sztentori hangon. - Nézze meg, nem hiányzik-e kabát!"], "p": 2162}, {"t": "text", "c": ["Kiderült, hogy valamennyi kabát épségben függ a helyén.", "Ellenben mikor a professzor végre lerántotta magáról fehér köpenyét, és visszatért rendelőjébe, lába gyökeret vert a parkettába, tekintete merően íróasztalának arra a részére szegeződött, ahol az imént még az ásványvizes címkék feküdtek. A címkék helyén most szomorú pofájú, árva fekete kiscica üldögélt, és bánatosan miákolt a tányérkában előtte lévő tejre."], "p": 2163}, {"t": "text", "c": ["- Nohát, ez azért mégiscsak... Hogy került ez ide! - És a professzor érezte, amint tarkóján végigfut a hideg."], "p": 2164}, {"t": "text", "c": ["Halk, kétségbeesett kiáltására beszaladt Kszenyija Nyikityisna, és nyomban megnyugtatta a professzort, mondván: minden bizonnyal valamelyik betege hagyta ott a kiscicát, professzoroknál gyakran előfordul az efféle."], "p": 2165}, {"t": "text", "c": ["- Biztosan szegény emberek - vélekedett Kszenyija Nyikityisna -, nálunk meg, tudják, jó dolga lesz..."], "p": 2166}, {"t": "text", "c": ["Töprengtek, találgatták, ki hagyhatta ott a kismacskát.", "Végül is egy gyomorfekélyes öregasszonyban állapodtak meg."], "p": 2167}, {"t": "text", "c": ["- Valószínűleg azt gondolja: \"Én úgyis meghalok, kár lenne ezért a kis állatért\" - magyarázta Kszenyija Nyikityisna."], "p": 2168}, {"t": "text", "c": ["- És a tej? - kiáltott fel Kuzmin. -Az hogy kerül ide?", "Azt is magával hozta?", "Meg a tányért?"], "p": 2169}, {"t": "text", "c": ["- Üvegben hozta, biztosan itt öntötte át a csészealjba - talált erre is magyará-zatot Kszenyija Nyikityisna."], "p": 2170}, {"t": "text", "c": ["- Mindenesetre vigye el a macskát is meg a tejet is - kérte a professzor, és maga kísérte ki Kszenyija Nyikityisnát az ajtóig.", "Mikor visszament rendelőjébe, a helyzet megváltozott."], "p": 2171}, {"t": "text", "c": ["Miközben fehér köpenyét a fogasra akasztotta, hangos hahotázást hallott az udvarról.", "Kinézett, elhűlt: az udvaron egy szál ingbe öltözött hölgy szaladt át a szemközti kis ház felé.", "A professzor még a nevét is tudta: Marja Alekszandrovnának hívták.", "Hahotázni pedig egy gyerkőc hahotázott."], "p": 2172}, {"t": "text", "c": ["- Mit művelnek ezek odakinn? - mormolta Kuzmin megvetően."], "p": 2173}, {"t": "text", "c": ["A falon túl, a professzor lányának szobájában akkor megszólalt a gramofon, a Halleluja című foxtrottot játszotta - és a professzor háta mögött abban a pillanatban verébcsiripelés hallatszott.", "A professzor megfordult, és tapasztalta, hogy íróasztalán egy jókora veréb ugrándozik."], "p": 2174}, {"t": "text", "c": ["\"Hm, csigavér! - csitította magát a professzor.", "- Biztosan azalatt repült be a szobába, mialatt hátat fordítottam az ablaknak.", "Minden rendben van!\" - biztatta magát, mialatt világosan érezte, hogy minden a legeslegnagyobb rendetlenségben van, éspedig legelsősorban a veréb miatt.", "Jobban szemügyre vette, és nyomban meglátta, hogy nem közönséges veréb. A pocsék kis állat bicegett a bal lábára, láthatóan mórikált, figurázott vele, szinkópásan ugrándozott, egyszóval - foxtrottot táncolt a gramofon hangjaira, mint részeg a kocsmapultnál, idétlenkedett, s közben pimaszul tekintgetett a professzorra.", "Kuzmin a telefon után nyúlt, fel akarta hívni volt évfolyamtársát, Burét, hogy megkérdezze tőle, mit jelent az, ha az ember efféle verebeket lát hatvanesztendős korára, erős szédüléssel egybekötve."], "p": 2175}, {"t": "text", "c": ["A veréb ezenközben ráült az ajándék tintatartóra, belerondított (nem tréfálok!), aztán felszállt, kis ideig a levegőben lebegett, majd nagy lendülettel nekiment a falon függő csoportképnek, amely az 1894-ben végzett orvoskari hallgatókat ábrázolta, vaskemény csőrével pozdorjává törte az üveget, aztán kirepült az ablakon.", "A professzor meggondolta magát: nem Burét hívta fel telefonon, hanem a piócaközpontot, bemondta a nevét, s kérte, küldjenek neki azonnal egy tucat piócát a lakására."], "p": 2176}, {"t": "text", "c": ["Helyére tette a hallgatót, ismét asztala felé fordult, és - felüvöltött.", "Az asztalnál ápolónő-fityulás nő ült, kezében \"Pióca\" feliratú táska.", "A professzor a szájára nézett, és újra felordított. A nővérnek fülig érő ferde férfiszája volt, egyetlen sárga agyar lógott ki belőle. Szeme halottan, üvegesen meredt a világba."], "p": 2177}, {"t": "text", "c": ["- A pénzt elviszem - szólalt meg a nővér mély férfihangon.", "- Minek heverjen itt szanaszét. - Madárkarom kezével besöpörte az ásványvizes címkéket, és lassan semmivé foszlott a levegőben."], "p": 2178}, {"t": "text", "c": ["Elmúlt két óra. Kuzmin professzor a hálószobájában ült az ágyban, halántékán, füle mögött és tarkóján piócák csüngtek.", "Lábánál, a tűzött selyempaplanon, az ősz bajszú Bure professzor ült, részvevően nézett Kuzminra, és vigasztalta, hogy mindez múló semmiség.", "Odakinn már leszállt az éj."], "p": 2179}, {"t": "text", "c": ["Hogy mi minden rendkívüli történt még Moszkvában azon az éjszakán, nem tudjuk, és természetesen nem is fürkésszük - annál kevésbé, mert elérkezett az ideje, hogy rátérjünk hiteles és igaz elbeszélésünk második részére.", "Utánam, olvasó!"], "p": 2180}]}