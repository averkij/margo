{"head": {"author": "MIHAIL BULGAKOV", "title": "A MESTER ÉS MARGARITA"}, "body": [{"t": "h2", "c": "HUSZONHATODIK FEJEZET", "p": 3123}, {"t": "h2", "c": "A temetés", "p": 3124}, {"t": "text", "c": ["Talán a szürkület volt az oka, hogy a helytartó külseje hirtelen megváltozott.", "Szinte szemlátomást megöregedett, meggörnyedt, s azonkívül gondterheltnek is látszott.", "Egyszer hátranézett, és ijedten megrezzent, az üres karosszékre pillantva, melynek hátán a palástja feküdt.", "Közelgett az ünnepi éjszaka, az esteli árnyak megszokott táncukat járták, és a prokurátornak - kimerültségében - nyilván úgy rémlett, mintha valaki ülne a karosszékben.", "Megtapogatta palástját, ezzel megvallva magának szorongását, aztán idegesen fel s alá járkált az oszlop-csarnokban, hol kezét dörzsölgette, hol az asztalhoz lépett, és felkapta serlegét, hol megtorpant, és kimeredő szemmel nézegette a padló mozaikját, mintha valamiféle írásjeleket akarna belőle kisilabizálni..."], "p": 3125}, {"t": "text", "c": ["Aznap már másodszor zuhant rá a csüggedés.", "Erősen dörzsölte halántékát, amelyben már csak tompult, sajgó emléke élt a reggeli pokoli fájdalomnak, és igyekezett megérteni, miért is gyötrődik...", "Hamarosan megértette, de mindenáron áltatni akarta magát.", "Holott világosan felismerte, hogy valamit elmulasztott, elszalasztott egy visszahozhatatlan alkalmat, és most aprólékos, jelentéktelen, és főleg: megkésett tevékenységgel akarja jóvátenni mulasztását.", "Önámítása pedig abban állt, hogy mindenáron el akarta hitetni magával, hogy ez a mostani, megkésett, esti tevékenysége nem kevésbé fontos, mint a reggel kimondott halálos ítélet.", "Ez azonban sehogy sem akart sikerülni."], "p": 3126}, {"t": "text", "c": ["Az egyik fordulóban hirtelen megállt, füttyentett.", "Füttyére mély csaholás válaszolt a sötétségből, és a kertből szürke bundájú, hegyes fülű óriási kutya szaladt fel a teraszra, aranyozott lapokkal kivert nyakörv csillogott rajta."], "p": 3127}, {"t": "text", "c": ["- Banga, Banga! - szólította halkan a prokurátor."], "p": 3128}, {"t": "text", "c": ["A kutya hátsó lábára állt, a mellsőt gazdája vállára tette - amitől az majdnem összerogyott -, és megnyalta az arcát.", "Pilátus leült a karosszékbe. Banga lihegve, nyelvét lógatva gazdája lábához heveredett, szemében öröm csillogott: ez azt jelentette, hogy elült a vihar - az egyetlen, amitől félt ez a bátor állat -, meg azt is, hogy milyen jó, megint ott lehet a mellett az ember mellett, akit mindenekfölött szeret és tisztel, a világ legnagyobb hatalmának, emberek parancsolójának és urának tekint, s akinek hála, Banga magamagát is kivételes, rendkívül, mindenki fölött álló lénynek tekinthette.", "De mihelyt lába elé telepedett - rá sem kellett néznie, csak kinézett maga elé az esteledő kertbe -, máris megérezte, hogy gazdáját baj érte.", "Ezért nyugtalanul fészkelődött, majd felállt, oldalról odament Pilátus karosszékéhez, és fejét meg mellső lábát a helytartó térdére fektette, palástja szélét besározva ezzel.", "Banga e cselekedetei azt voltak hivatva éreztetni, hogy szeretné megvigasztalni gazdáját, és kész vele együtt fogadni a sors csapásait.", "Ugyanezt igyekezett kifejezni gazdájára függesztett tekintetével, meg füle figyelmes hegyezésével is. így a két szerető jó barát, az ember meg a kutya, együtt fogadta az oszlopcsarnokban az ünnep éjszakáját."], "p": 3129}, {"t": "text", "c": ["A helytartó vendégének ezalatt főtt a feje a sok tennivalótól.", "Miután eltávozott az oszlopcsarnokból, leereszkedett a lépcsőn a kert alsó teraszára, ott jobbra fordult, és a palota területén levő kaszárnyához ért.", "Ott volt bekvártélyozva az a két centuria, amely a helytartóval együtt érkezett Jerusalaimba az ünnepre; ugyancsak ott volt elhelyezve a prokurátor titkos őrsége, melynek parancsnoka maga a vendég volt.", "Nem sok időt, legföljebb tíz percet töltött a kaszárnyában, de e rövid idő elmúltával a kaszárnya udvarából három szekér hajtott ki ásókkal, csákányokkal meg egy vizeshordóval megrakva.", "A szekereket tizenöt szürke köpönyeges lovas katona kísérte.", "A menet a hátsó kapun át hajtott ki a palota területéről, nyugatnak fordult, kiment a városkapun, és egy keskeny dűlőúton előbb a betlehemi út felé tartott, majd egy darabig az úton haladt észak felé, elért a hebroni kapunál lévő keresztútig, és a jaffai úton ment tovább, ugyanazon, amelyen aznap délben a halálraítélteket kísérte a menet a kivégzésre.", "Addigra már besötétedett, és a látóhatáron felbukkant a hold."], "p": 3130}, {"t": "text", "c": ["Nem sokkal azután, hogy a szekerek a kísérő osztaggal elindultak, a helytartó vendége lóháton elhagyta a palota területét, miután előzőleg átöltözött viseltes, sötét színű chitonba.", "Ő azonban nem kifelé indult a városból, hanem be a városba.Kisvártatva a nagy szentélytől északra, a templom közvetlen szomszédságában lévő Antonius-erődhöz ért.", "Ott sem időzött sokáig, és csakhamar az Alsóvárosban, az Alsóváros girbegurba sikátorainak tömkelegében lehetett a nyomára bukkanni. Oda már öszvérháton érkezett."], "p": 3131}, {"t": "text", "c": ["Jól ismerte a várost, csakhamar meglelte az utcát, amelyet keresett.", "A Görög utca nevet viselte, mert néhány görög bolt bújt meg benne, többek közt egy, amelyben szőnyeggel kereskedtek.", "A vendég ez előtt a bolt előtt állította meg öszvérét, s leszállván, odakötötte a kapu vasgyűrűjéhez.", "A bolt már bezárt.", "A vendég belépett a boltajtó mellett vágott kiskapun, és raktárépületekkel körülvett kicsiny, négyzet alakú udvarba lépett.", "Az udvar sarkán befordulva a repkénnyel befuttatott lakóház kőteraszához jutott.", "Körülnézett: a ház is, a raktárak is sötétek voltak, még nem gyújtottak lámpát.", "- Nisza! - szólt halkan a vendég."], "p": 3133}, {"t": "text", "c": ["A hívásra megnyikordult az ajtó, és a teraszra elfátyolozatlan fiatal nő lépett ki.", "Áthajolt a korláton, és aggódva kémlelte, kijött.", "Mikor megismerte a vendéget, szívélyesen rámosolygott, biccentett, és intett kezével."], "p": 3134}, {"t": "text", "c": ["- Egyedül vagy? - kérdezte Afranius görögül."], "p": 3135}, {"t": "text", "c": ["- Egyedül - felelte a nő suttogva. - A férjem ma reggel elment Caesareába. - Hátranézett az ajtó felé, és még halkabban súgva, hozzátette: - De a szolgáló itthon van. - S egy kézmozdulattal betessékelte a vendéget.", "Afranius még egyszer körülnézett, és megindult felfelé a terasz kőlépcsőjén.", "Majd mindketten eltűntek a házban."], "p": 3136}, {"t": "text", "c": ["Afranius igen rövid időt töltött odabenn, alig öt percet.", "Azután elhagyta a házat és a teraszt, csuklyáját még mélyebben húzta szemébe, és kilépett az utcára.", "A házakban ezalatt már mindenfelé mécsest gyújtottak, az utcán még javában folyt az ünnep előtti sürgés-forgás, és Afranius öszvére hátán elveszett a lovasok meg gyalogos járókelők áradatában.", "További útjairól nem tud senki."], "p": 3137}, {"t": "text", "c": ["A nő, akit Afranius Niszának szólított, magára maradván, nagy sietve átöltözött.", "De akármilyen nehezen találta is meg a szükséges holmit a sötét szobában, mécsest nem gyújtott, és szolgálóját nem hívta segítségül.", "Csak amikor elkészült, és fejére borította sötét kendőjét, akkor szólt ki: - Ha valaki keres, mondd meg, hogy elmentem Enantához."], "p": 3139}, {"t": "text", "c": ["S a sötétben hallatszott az öreg szolgáló zsémbelése: - Enantához?", "Nézze meg az ember!", "Nem megtiltotta a férjed, hogy hozzá járj?", "Hisz az az Enanta kerítőnő! Megállj, megmondom a férjednek... - Elhallgass már! - szólt rá Nisza, s mint az árny, kisuhant a házból.", "Szandálja már az udvar kövezetén kopogott.", "A szolgáló zsémbelve csukta be a teraszajtót.", "Nisza eltávozott."], "p": 3142}, {"t": "text", "c": ["Ugyanabban az időben az Alsóváros egy másik girbe-gurba sikátorában, mely lépcsősen szaladt le a város egyik tavához, egy szegényes házból, melynek ablaktalan fala az utcára, ablakai az udvarra néztek, a kiskapun gondosan nyírt szakállú fiatal férfi lépett ki, fején vállára hulló fehér keli, felsőtestén új, ünnepi, világoskék talif, lefelé csüngő rojtokkal, s lábán nyikorgó új szandál.", "Az ünnepre díszbe öltözött, sasorrú, délceg férfi fürgén lépkedett, megelőzve az ünnepi vacsorára hazasietőket, s elnézte, amint egyik ablakban a másik után gyúl ki a lámpafény.", "Az út, amelyen haladt, a bazár mellett egyenesen Kajafás főpap palotájához vezetett, mely közvetlenül a templomdomb lábában épült."], "p": 3143}, {"t": "text", "c": ["Aki megfigyelte, láthatta, hogy belép a palota kapuján, majd kisvártatva elhagyja a palotát, amelyben már mécsesek, fáklyák tömege világított, és ünnepi.Sürgés-forgás töltötte be. A palotában tett rövid látogatás után a fiatalember még vígabban, még fürgébben lépkedett."], "p": 3144}, {"t": "text", "c": ["Visszasietett az Alsóvárosba.", "A sarkon, ahol az utca kiért a piactérre, a bazár lökdösődő, tolakodó sokaságában utolérte őt egy könnyed, szinte táncos léptekkel libennő fiatal nő, ki fekete fejkendőjét egészen a szeméig húzta.", "A férfi mellett elhaladva, egy pillanatra följebb tolta kendőjét, és egy pillantást vetett a fiatalemberre, de nem lassította meg lépteit, ellenkezőleg: járása meggyorsult, mintha menekülni akarna az elől, akit utolért."], "p": 3145}, {"t": "text", "c": ["A fiatalember észrevette, mi több: fölismerte a nőt, és amikor fölismerte, összerezzent, megállt, és döbbenten nézett utána, majd megindult, és utána sietett.", "Majdnem feldöntött egy szembejövő férfit, aki boroskancsót cipelt, végül utolérte a nőt, és izgatottan lihegve megszólította: - Nisza!"], "p": 3147}, {"t": "text", "c": ["A nő megfordult, összehúzta a szemét, arca fanyalgó bosszúságot árult el:"], "p": 3148}, {"t": "text", "c": ["- Nini, te vagy, Júdás? - mondta ridegen, görög nyelven.", "- Alig ismertelek meg.", "Ez különben jót jelent.", "Nálunk azt tartják, hogy akit nem ismernek meg, az hamarosan meggazdagszik."], "p": 3149}, {"t": "text", "c": ["Júdás izgatott volt, szíve úgy ugrált a mellében, mint a ketrecbe zárt madár. Elfúlva, suttogva, hogy a járókelők meg ne hallják, megkérdezte az asszonyt: - Hová mégy, Nisza?"], "p": 3151}, {"t": "text", "c": ["- Miért akarod tudni? - kérdezte vissza Nisza, meglassítva lépteit, és gőgösen tekintett Júdásra."], "p": 3152}, {"t": "text", "c": ["Júdás zavartan suttogta, szinte gyerekes félszegséggel:"], "p": 3153}, {"t": "text", "c": ["- De hogyhogy... Hiszen megbeszéltük...", "Hozzád készültem, hisz azt mondtad, egész este otthon leszel... - Jaj, dehogyis! - felelte Nisza, és szeszélyesen elbiggyesztette alsó ajkát:"], "p": 3154}, {"t": "text", "c": ["Júdásnak úgy tetszett, hogy az arca - a legszebb arc, amelyet valaha életében látott - ettől még szebb lett. - Eluntam az otthon ülést.", "Ünnep estéje van, és te azt kívánod tőlem, hogy otthon kuksoljak, és hallgassam a sóhajtozásodat a teraszon?", "És ráadásul még attól is remegjek, hogy a szolgálóm, az a vén banya, mindent elmond a férjemnek?", "Köszönöm, ebből nem kérek!", "Elhatároztam, hogy kimegyek a város környékére, meghallgatom a fülemilék énekét."], "p": 3155}, {"t": "text", "c": ["- A város környékére?... - hüledezett Júdás. - Egyedül?"], "p": 3156}, {"t": "text", "c": ["- Persze hogy egyedül! - felelte Nisza."], "p": 3157}, {"t": "text", "c": ["- Engedd meg, hogy elkísérjelek! - könyörgött Júdás lelkendezve.", "Gondolatai összekuszálódtak, mindenről megfeledkezett, esdeklő pillantással nézett Nisza kék, de most feketének látszó szemébe."], "p": 3158}, {"t": "text", "c": ["Nisza nem válaszolt, csak meggyorsította lépteit."], "p": 3159}, {"t": "text", "c": ["- Miért hallgatsz, Nisza? - kérdezte Júdás panaszosan, és az asszonyéihoz igazította lépteit."], "p": 3160}, {"t": "text", "c": ["Nisza hirtelen megtorpant:", "- Mit gondolsz, nem fogok veled unatkozni? - kérdezte, és Júdás gondolatai ettől végképp összezavarodtak."], "p": 3161}, {"t": "text", "c": ["- No, nem bánom - folytatta Nisza megenyhülve."], "p": 3162}, {"t": "text", "c": ["- Gyerünk."], "p": 3163}, {"t": "text", "c": ["- De hová, hová?"], "p": 3164}, {"t": "text", "c": ["- Várj, menjünk be ebbe a kis udvarba, ott majd megbeszéljük. Félek, hogy itt az utcán meglát valaki ismerős, és majd azt mondja a férjemnek, hogy a szeretőmmel sétáltam."], "p": 3165}, {"t": "text", "c": ["Nisza és Júdás eltűntek a bazár forgatagából, egy kapualjban állva sugdolóztak.- Menj ki az olajligetbe - súgta Nisza, mélyen szemére húzva kendőjét, és félrefordulva, mert egy vödröt cipelő férfi jött be a kapualjba. - A Kidronon túl, a Getsemáne-kertbe, tudod?"], "p": 3166}, {"t": "text", "c": ["- Igen, igen..."], "p": 3167}, {"t": "text", "c": ["- Én előremegyek - folytatta Nisza -, de ne kövess nyomon, hanem maradj hátrább. Előremegyek... Ha átkelsz a folyón... tudod, hol van a grotta?* - Tudom, tudom."], "p": 3169}, {"t": "text", "c": ["- Egyszóval, elhaladsz az olajütő mellett, és akkor fordulj be a grottához.", "Ott leszek.", "De mondom, ne siess utánam, legyen türelmed kivárni... - Azzal Nisza kisurrant a kapu alól, mintha nem is beszélt volna Júdással."], "p": 3170}, {"t": "text", "c": ["Júdás még egy ideig ott álldogált egymagában, s megpróbálta ráncba szedni szerteszaladó gondolatait.", "Többek közt az a kérdés is felvetődött benne, hogyan menti ki magát családja előtt, amiért távol marad az ünnepi vacsorától.", "Elfogadható kifogáson törte a fejét, de izgalmában semmi sem jutott eszébe, nem tudott semmit sem kitalálni, és lassan kilépett a kapualjból."], "p": 3171}, {"t": "text", "c": ["Másik irányba indult, most már nem az Alsóvárosba igyekezett, hanem visszafordult Kajafás palotája felé.", "A város már ünnepelt.", "Júdás útjában már nemcsak az ablakok világítottak, hanem mindenfelé imádkozó mormolás hallatszott.", "Néhány megkésett járókelő az utcán szamarát hajszolta, vesszővel, kiáltozással ösztökélte gyorsabb ügetésre.", "Júdást szinte akaratlanul vitte a lába, maga sem vette észre, amint elmaradtak mögötte az Antonius-erőd mohos, félelmetes bástyái, nem hallotta a harsonaszót az erdőben, ügyet sem vetett a római lovas őrjáratra, mely imbolygó fáklyafénnyel világította meg útját.", "Az erődöt elhagyva, Júdás visszanézett, és meglátta, hogy a templom felett, félelmetes magasságban, kigyúlt két ötkarú gyertyatartó.", "De ezt is csak homályosan látta. Úgy rémlett, Jerusalaim felett tíz fantasztikus méretű lámpás gyúlt ki, s fényével versenyre kel a legnagyobb, s egyre feljebb emelkedő lámpással - a holddal.", "De nem sokat törődött ezekkel az égi tüneményekkel; a Getsemáne-kapu felé igyekezett, mielőbb ki akart jutni a városból.", "Egyszer-egyszer úgy rémlett, mintha előtte a járókelők arca-háta között karcsú, táncos alak tűnne fel, s vezetné, vonzaná maga után.", "De ez csak érzékcsalódás volt. Júdás tisztában volt vele, hogy Nisza jócskán megelőzte.", "Elsietett a pénzváltó boltok között, és végre kijutott a Getsemáne-kapuhoz.", "S ott, noha lángolt a türelmetlenségtől, mégis meg kellett állnia egy időre.", "A városba tevekaraván vonult be, nyomában szíriai lovas őrjárat, amelyet Júdás gondolatban elátkozott... De egyszer mindennek vége szakad. A türelmetlen Júdás végre kívül került a városfalon.", "Bal kéz felől kicsiny temetőt látott, mellette zarándokok csíkos sátrait.", "Átvágott a poros úton, melyet beragyogott a holdfény, és a Kidron folyóhoz igyekezett, hogy átkeljen rajta.", "A víz halkan surrogott lába körül. Kőről kőre ugrálva, átért végre a túlsó partra, a Getsemánéba, és örömmel állapította meg, hogy a kertek alatti út teljesen kihalt.", "Nem messze onnét már látszott az olajliget félig bedőlt kapuja."], "p": 3173}, {"t": "text", "c": ["A város fülledtsége után Júdást szinte elkábította a tavaszi éjszaka, a kertekből hullámokban áradó akác- meg mirtuszillat. A kaput nem őrizték, egy lélek nem volt sehol; még egy-két perc, és Júdás már a terebélyes vén olajfák titokzatos árnyékában sietett tovább."], "p": 3174}, {"t": "text", "c": ["Az út hegynek felfelé vitt.", "Júdás lihegve kapaszkodott felfelé, néha kijutott az árnyékból, a hold cifra mintájú szőnyeget vetített lába elé; azokra a szőnyegekre emlékeztette,amelyeket Nisza féltékeny férjének üzletében látott.", "Bal kéz felől egy kis tisztáson hamarosan megpillantotta az olajütő súlyos kőkerekét meg egy rakás hordót.", "A ligetben nem volt senki, a munka már napszálltával befejeződött, és Júdás feje fölött csalogányok raja csattogott, zengett."], "p": 3175}, {"t": "text", "c": ["Közeledett céljához.", "Tudta, hogy jobb felől, a sötétben, nemsokára meghallja a vízesés halk csobogását a mesterséges barlang fölött.", "Nem csalatkozott, csakugyan meghallotta a csobogást. Egyre hűvösödött a levegő."], "p": 3176}, {"t": "text", "c": ["Ekkor Júdás meglassította lépteit, és halkan szólította az asszonyt: - Nisza!"], "p": 3178}, {"t": "text", "c": ["Nisza helyett azonban izmos férfialak vált el a legközelebbi olajfa göcsörtös törzsétől, kiugrott az út közepére, valami villant kezében, de csak egy futó pillanatra."], "p": 3179}, {"t": "text", "c": ["Júdás halkan felkiáltott, megfordult, de hátulról egy másik férfi állta el útját."], "p": 3182}, {"t": "text", "c": ["Az első, aki előtte termett, megkérdezte: - Mennyit kaptál? Mondd meg, ha az életed kedves! Júdás szívében remény lobbant fel, kétségbeesetten felordított. - Harminc tetradrachmát! Harminc tetradrachmát!", "Nálam van az egész!", "Tessék, itt a pénz!", "Vigyétek, de hagyjátok meg az életemet!"], "p": 3186}, {"t": "text", "c": ["Az előtte állá férfi nyomban kikapta Júdás kezéből az erszényt.", "És háta mögött ugyanabban a pillanatban villant a kés, és behatolt a szerelmes férfi lapockája alatt.", "Júdás előrebukott, két keze horgasodó ujjakkal a levegőbe kapaszkodott. Testét az előtte álló férfi tőre fogadta: markolatáig hatolt Júdás szívébe."], "p": 3187}, {"t": "text", "c": ["- Ni... sza... - mondta Júdás, immár nem saját magas, tiszta és fiatal hangján, hanem mély, rekedtes hörgéssel; több hangot már nem is adott.", "Teste olyan súllyal zuhant le, hogy döngött alatta a föld."], "p": 3188}, {"t": "text", "c": ["Ekkor harmadik férfialak jelent meg az úton. Ez a harmadik csuklyás köpönyegbe volt burkolózva."], "p": 3189}, {"t": "text", "c": ["- Siessetek - parancsolt rá a másik kettőre.", "A gyilkosok gyorsan egy darab bőrbe csomagolták az erszényt meg az írást, melyet a harmadik odanyújtott, és a kis csomagot keresztbe átkötötték madzaggal.", "A második az inge alá dugta a csomagot, azután mind a két gyilkos eltűnt az útról, elnyelte őket a sötétség, az olajfák sűrű árnyéka.", "A harmadik, a csuklyás, leguggolt a meggyilkolt mellett, és arcát fürkészte.", "Krétafehérnek látta a homályban, és átszellemülten szépnek.", "Néhány másodperccel ezután már nem volt élő ember az olajligetben.", "A halott szétvetett karokkal feküdt. Bal lába egy holdfényes foltba nyúlt, úgyhogy tisztán látszott szandáljának minden egyes bőrszíja."], "p": 3190}, {"t": "text", "c": ["A Getsemáne-kert addigra már zengett, visszhangzott a fülemilék dalától.", "Hogy hová ment Júdás két gyilkosa, nem tudja senki, a harmadiknak, a csuklyás embernek útja ellenben ismeretes. Letért az ösvényről, és az olajfák sűrűjén át déli irányban haladt tovább.", "A kert déli sarkában, messze a főkaputól, átmászott a falon - ott, ahol a fal legelső kövei hiányoztak -, és csakhamar kiért a Kidron partjára.", "Akkor belépett a vízbe, és egy ideig a folyó medrében ment tovább, amíg messziről meg nem látta két ló meg a mellettük várakozó ember sziluettjét.", "A lovak is a folyóban álltak. Patáikat mosta a víz.", "A lovász felült az egyik lóra, a csuklyás a másikra, lassan baktattak tovább a folyóban, s hallatszott, amint a kövek csikorognak a lovak patája alatt.", "Később elhagyták a folyót, kiértek a jerusalaimi partra, és lépésben haladtak tovább a városfal alatt.", "A lovász ekkor különvált urától, előrerúgtatott, és eltűnt szem elől; a csuklyás férfi ellenben megállította lovát, leszállt a nyeregből a néptelen úton, levette köpönyegét éskifordította, aztán tollforgó nélküli, lapos sisakot húzott ki alóla, és a fejére tette.", "A lóra most már katonai chlamysba öltözött ember pattant fel, oldalán rövid kard.", "Meghúzta a kantárt, és a tüzes lovassági paripa ügetve megindult, lovasát zötykölve.", "Nem kellett messzire mennie, csakhamar odaért a város déli kapujához."], "p": 3191}, {"t": "text", "c": ["A kapu boltíve alatt fáklyák nyugtalan fénye táncolt, ugrándozott.", "A Villámlégió második centuriájából kijelölt őrség katonái a kőpadokon ültek, és kockáztak.", "A közeledő tiszt láttára felugrottak, a tiszt karlendítéssel köszöntötte őket, és belovagolt a városba."], "p": 3192}, {"t": "text", "c": ["Jerusalaim ünnepi fényben úszott. Minden ablakból lámpás világított, mindenfelől hálaadó imádság szólt, összevissza hangzavarrá egybeolvadva.", "Egyegy utcára nyíló ablakon betekintve a lovas vacsorázó embereket látott az asztal körül, az asztalon gödölye húsa, boros serlegek meg kesernyés füvekkel teli tálak.", "A lovas ember halkan fütyörészve, kényelmes tempóval ügetett végig az Alsóváros kihalt utcáin, az Antonius-erőd felé igyekezve: közben-közben feltekingetett a templom felett világító ötágú gyertyatartókra - melyeknek párja nem volt világszerte - meg a holdra, amely még a karos gyertyatartóknál is magasabbról sugárzott."], "p": 3193}, {"t": "text", "c": ["Nagy Heródes palotája nem vett részt a Pászka-ünnep éjszakájában.", "A palota déli szárnyában, ahol a római cohors tisztjei meg a légió legatusa volt beszállásolva, mégis égtek a lámpák, ott élet, mozgás nyomai látszottak. De a palota középső, fő része, ahol a palota egyetlen jelenlegi lakója tanyázott, a prokurátor - az is akarata ellenére -, ez a rész mindenestül, oszlopsoraival meg aranyszobraival, mintha megvakult volna az áradó holdfényben.", "Bent a palotában sötétség, néma csend uralkodott.", "A prokurátor, amint Afraniusnak is mondta, nem akart bemenni a palotába.", "Az oszlopcsarnokban vettetett ágyat, ott, ahol ebédelt, s ahol reggel a kihallgatást is végezte.", "Lefeküdt a számára elkészített fekvőhelyre, de kerülte az álom.", "A csupasz hold magasan járt a tiszta égbolton, s a helytartó órák hosszat nem vette le róla a szemét."], "p": 3194}, {"t": "text", "c": ["Éjfélre járt, mire az álom végre megszánta a hégemónt.", "Görcsösen ásított, kikapcsolta és ledobta palástját, lecsatolta az ingét összeszorító derékszíjat, melyen széles acéltőr függött hüvelyben, ezt is letette a fekhelye melletti karosszékbe, levetette szandálját, és végignyúlt ágyán.", "Banga nyomban felugrott hozzá, és melléje feküdt, fej fej mellett, és a helytartó kezével átfogva a kutya nyakát, végre behunyta szemét.", "Csak akkor aludt el a kutya is."], "p": 3195}, {"t": "text", "c": ["A fekhely félhomályban állt, a holdat egy oszlop takarta el, de a csarnok lépcsőitől az ágyig holdfénypászma vetült.", "És mihelyt a prokurátor elvesztette kapcsolatát a körülötte lévő valósággal, azon nyomban elindult ezen a sugárzó úton, és ment, ment felfelé, egyenesen a holdhoz.", "Még nevetett is álmában az örömtől, olyan nagyszerű és soha meg nem ismétlődő gyönyörűség volt végigmenni azon az áttetsző, égszínkék ösvényen. Bangával ment, s mellette az a vándorfilozófus lépkedett.", "Valami nagyon fontos, bonyolult kérdésről vitatkoztak, és egyik sem tudta meggyőzni igazáról a másikat.", "Semmiben sem értettek egyet, és ez csak annál érdekesebbé tette végeérhetetlen vitájukat.", "Magától értetődik, hogy a halálos ítélet meg a kivégzés merő félreértésnek bizonyult: hiszen a filozófus - aki olyan képtelenségeket talált ki, mint azt, hogy mindenki jó - most ott lépked mellette, következésképp életben van.", "Még rágondolni is szörnyű volt, hogy egy ilyen embert halálra lehetne ítélni.", "Nem, ítélet nem volt! Kivégzés nemvolt!", "Ez adta meg legfőbb szépségét ennek a holdba vezető sétának."], "p": 3196}, {"t": "text", "c": ["\"Szabad időnk van, amennyi kell; a zivatar csak estére várható; a gyávaság, a legrútabb bűnök egyike.\" így beszélt Jesua Ha-Nocri.", "\"Nem, filozófus, ellentmondok neked: a gyávaság a legeslegrútabb bűn!\""], "p": 3197}, {"t": "text", "c": ["Példának okáért: Júdea jelenlegi helytartója, azelőtt a légió tribunusa, nem viselkedett gyáván akkor, a Lidércek Völgyében, amikor a dühöngő germánok kis híján lemészárolták a nagy erejű Patkányölőt.", "\"De engedje meg, filozófus uram, józan ésszel csak nem feltételezhető, hogy Júdea helytartója tönkretegye a karrierjét egy senkiházi felségsértő miatt?\""], "p": 3199}, {"t": "text", "c": ["Dehogyisnem teszi tönkre.", "Reggel még nem szánta volna rá magát, de most, éjszakára, miután mindent alaposan mérlegelt, igenis hajlandó tönkretenni.", "Mindenre hajlandó, csak azért, hogy megmentse a halálból ezt a minden tekintetben bűntelen, hóbortos orvost és álmodozót!"], "p": 3200}, {"t": "text", "c": ["- Igen, igen... - nyöszörgött, zokogott álmában Pilátus. - Mostantól fogva mindig együtt leszünk - biztatta álmában a csavargó filozófus, aki hogy, hogy nem, az aranykopjás Lovag útitársául szegődött. - Ahol az egyik, ott a másik.", "Ha engem emlegetnek, mindig téged is megemlítenek majd.", "Engem, a lelencet, ismeretlen szülők gyermekét, és téged, a csillagjós király meg Pila, a szépséges molnárlány fiát."], "p": 3201}, {"t": "text", "c": ["- Kérlek, ne feledkezzél meg rólam, emlékezz meg rólam, a csillagjós fiáról - kérte álmában Pilátus.", "És amikor a mellette haladó en-nasirai koldus biztatóan bólintott, Júdea kegyetlen helytartója sírt és nevetett örömében."], "p": 3202}, {"t": "text", "c": ["Mindez nagyon jó volt, de annál szörnyűbb a felébredés.", "Banga rámordult a holdra, és a prokurátor elé terülő síkos, szinte olajozott égszínkék ösvény egyszer csak eltűnt.", "Pilátus felriadt, és az első, ami eszébe jutott, az volt, hogy a halálos ítéletet igenis végrehajtották.", "A megszokott mozdulattal nyomban Banga nyakörvébe kapaszkodott; azután fájós szemekkel keresni kezdte a holdat, és tapasztalta, hogy odább haladt, és fénye még ezüstösebbé változott.", "Ezt az ezüstös holdfényt kellemetlen, ugrándozó fényfolt törte meg, mely közvetlenül szemébe vakított.", "Fáklya volt, mely a Patkányölő kezében füstölt, kormozott.", "A centurio rettegve, dühösen sandított az ugrásra készülő veszedelmes állatra."], "p": 3203}, {"t": "text", "c": ["- Ne bántsd, Banga! - szólt rá gazdája szenvedő hangon, aztán köhécselt, s kezével ernyőzte szemét a fáklya lángjától: - Éjszaka, holdfényben sincs már nyugtom!", "Ó, istenek, istenek...", "Magának sem öröm a munkája, Marcus.", "Megcsonkítja a katonákat..."], "p": 3204}, {"t": "text", "c": ["Marcus hüledezve meredt rá, s a helytartó észbe kapott.", "Hogy megsemmisítse a félálmában kimondott tapintatlan szavak hatását, ekképpen folytatta:"], "p": 3205}, {"t": "text", "c": ["- Ne sértődjék meg, centurio. Ismétlem, az én helyzetem még nehezebb...", "Mit kíván? - A titkos őrség parancsnoka jelentkezik kihallgatásra - közölte Marcus egykedvűen."], "p": 3207}, {"t": "text", "c": ["- Küldje be, küldje be - parancsolta a helytartó, köhécselve köszörülte torkát, és meztelen lába a szandálját kereste a padlón.", "A fáklyaláng végigtáncolt az oszlopokon, a centurio caligája a mozaikpadlón dobogott.", "Lement a kertbe."], "p": 3208}, {"t": "text", "c": ["- A holdfényben sincs már nyugtom... - ismételte a helytartó magamagának, fogát csikorgatva."], "p": 3209}, {"t": "text", "c": ["Az oszlopcsarnokban a centurio helyében megjelent a csuklyás férfi."], "p": 3210}, {"t": "text", "c": ["- Ne bántsd, Banga - szólt a prokurátor halkan, és erősen megnyomta a kutyanyakát."], "p": 3211}, {"t": "text", "c": ["Afranius, mielőtt megszólalt, szokása szerint körülnézett, kifürkészte az árnyékos sarkokat s csak akkor szólalt meg, amikor meggyőződött róla, hogy rajtuk meg Bangán kívül senki sincsen a csarnokban:"], "p": 3212}, {"t": "text", "c": ["- Kérem, adjon át a bíróságnak, helytartó. Igaza volt.", "Nem tudtam megmenteni a keriáthbéli Júdás életét. Megölték.", "Kérem, küldjenek nyugdíjba."], "p": 3213}, {"t": "text", "c": ["Afraniusnak úgy rémlett, két szempár mered rá: az egyik kutyáé, a másik - farkasé."], "p": 3214}, {"t": "text", "c": ["Chlamysa alól két pecséttel elzárt, alvadt vérfoltos erszényt vett elő."], "p": 3215}, {"t": "text", "c": ["- Ezt a pénzzel teli erszényt dobták be a gyilkosok a főpap palotájába.", "A vér, amely rajta szárad, a keriáthbéli vére."], "p": 3216}, {"t": "text", "c": ["- Mennyi pénz van benne? - kérdezte Pilátus közelebb hajolva."], "p": 3217}, {"t": "text", "c": ["- Harminc tetradrachma."], "p": 3218}, {"t": "text", "c": ["A helytartó megvetően elmosolyodott: - Kevés."], "p": 3220}, {"t": "text", "c": ["Afranius nem válaszolt."], "p": 3221}, {"t": "text", "c": ["- Hol van a hulla?"], "p": 3222}, {"t": "text", "c": ["- Nem tudom - válaszolta nyugodt méltósággal a férfi, aki sohasem vált meg csuklyájától. - Ma reggel megindítjuk a kutatást."], "p": 3223}, {"t": "text", "c": ["A helytartó összerezzent, s elengedte szandálja szíját, amely sehogy sem akart becsukódni."], "p": 3224}, {"t": "text", "c": ["- De azt biztosan tudja, hogy megölték? Ridegen, kelletlenül hangzott a válasz: - Hégemón, én tizenöt esztendeje dolgozom Júdeában.", "Valerius Gratus* alatt kezdtem szolgálatomat.", "Nekem nem kell látnom a hullát ahhoz, hogy tudjam, megöltek valakit; és felelősségem teljes tudatában jelentem, hogy az, akit keriáthbéli Júdásnak neveztek, néhány órával ezelőtt megöletett."], "p": 3227}, {"t": "text", "c": ["- Bocsásson meg, Afranius - mentegetőzött Pilátus. - Még nem ébredtem föl teljesen, azért mondtam, amit mondtam.", "Rosszul alszom mostanában - folytatta kényszeredett mosollyal -, és álmomban holdsugarat látok.", "Nevetséges... képzelje, azt álmodom, hogy azon a holdsugáron megyek végig...", "Egy szó, mint száz, nagyon érdekelne, mi a feltevése ezzel az üggyel kapcsolatban. Hol akarja keresni a holttestet?", "Foglaljon helyet, parancsnok!"], "p": 3228}, {"t": "text", "c": ["Afranius biccentett, közelebb húzta a karosszéket az ágyhoz, és leült. Kardja megcsörrent."], "p": 3229}, {"t": "text", "c": ["- A Getsemáne-kertben fogom keresni, nem messze az olajütőtől."], "p": 3230}, {"t": "text", "c": ["- Úgy.", "És miért éppen ott?"], "p": 3231}, {"t": "text", "c": ["- Mert feltevésem szerint Júdást nem a városban gyilkolták meg, de nem is nagyon távol a várostól, hanem Jerusalaim közvetlen környékén."], "p": 3232}, {"t": "text", "c": ["- Indokolja meg ezt a feltevést.", "- Semmi esetre sem hihetem - válaszolta Afranius halkan -, hogy Júdást a város határain belül keríthették kézre holmi gyanús alakok.", "Az utcán nem lehet valakit titokban leszúrni. Valahová el kellett őt csalni, talán egy pincébe.", "De az embereink már tűvé tették az Alsóvárost, kétségkívül megtalálták volna a hulláját.", "Kezeskedem érte, hogy nincs a városban. Ha viszont a várostól távol ölték volna meg, akkor a pénz nem kerülhetett volna vissza olyan hamar.", "Ezek szerint a város közvetlen környékén ölték meg.", "Kicsalogatták."], "p": 3234}, {"t": "text", "c": ["- El sem tudom képzelni, hogy ez hogyan történhetett."], "p": 3235}, {"t": "text", "c": ["- Valóban, helytartó, ez a kérdés legbonyolultabb része, nem tudom, sikerül-emegfejtenem."], "p": 3236}, {"t": "text", "c": ["- Talányos, valóban!", "Ünnep estéjén egy hivő ismeretlen okból kimegy a városból, otthagyva a pászkavacsorát, és ott leszúrják.", "Vajon ki csalogatta ki, és hogyan?", "Nincs-e nő a dologban? - kérdezte a prokurátor hirtelen támadt ötlettel."], "p": 3237}, {"t": "text", "c": ["Afranius higgadtan, nyomatékosan válaszolt: - Semmi esetre sem, prokurátor.", "Ezt a lehetőséget eleve kizártnak tekinthetjük.", "Okoskodjunk logikusan. Kinek volt érdekében Júdás halála?", "Holmi fantaszta csavargók társaságának, amelyhez egyébként egyetlen nő sem tartozott.", "A házasodáshoz pénz kell, prokurátor. Egy új ember létrehozásához is pénz kell, de ahhoz, hogy valakit egy nő segítségével eltegyünk láb alól, ahhoz nagyon sok pénzre van szükség, márpedig azoknak a csavargóknak pénzük nincsen.", "Nem, nő nincs belekeverve ebbe a dologba, helytartó.", "Többet mondok: a gyilkosságnak ilyen értelmezése félrevezeti, akadályozza a nyomozást, s még engem is megzavarhat."], "p": 3239}, {"t": "text", "c": ["- Belátom, hogy teljesen igaza van, Afranius, csak kiszaladt a számon, ami ez eszembe ötlött."], "p": 3240}, {"t": "text", "c": ["- Sajnos, tévedett, prokurátor."], "p": 3241}, {"t": "text", "c": ["- De hát akkor mégis... mire gondol? - tudakolta a helytartó, és mohó érdeklődéssel leste Afranius arcát."], "p": 3242}, {"t": "text", "c": ["- Azt hiszem, megint csak a pénz lehetett az oka, hégemón."], "p": 3243}, {"t": "text", "c": ["- Pompás ötlet!", "De vajon ki és miért ígérhetett neki pénzt éjszaka, a városon kívül?"], "p": 3244}, {"t": "text", "c": ["- Ó, nem, nem így értettem, prokurátor.", "Egyetlen feltevésem van, és ha ez sem állja meg a helyét, más magyarázatot, úgy hiszem, nem fogok találni. - Afranius közelebb hajolt a helytartóhoz, és suttogva folytatta: - Júdás el akarta rejteni a pénzét, titkos helyen, amelyről csak ő tudott."], "p": 3245}, {"t": "text", "c": ["- Rendkívül éles elméjű magyarázat.", "Valószínűleg így történt.", "Most már értem: nem mások csalogatták tehát ki a városból, hanem saját elgondolása.", "Igen, igen, így történhetett."], "p": 3246}, {"t": "text", "c": ["- Igen. Júdás bizalmatlan volt, mindig dugdosta a pénzét az emberek elől. - És azt mondja, a Getsemáne-kertben fogja kerestetni..."], "p": 3247}, {"t": "text", "c": ["Miért éppen ott?", "Megvallom, ezt még mindig nem értem."], "p": 3248}, {"t": "text", "c": ["- Ó, mi sem egyszerűbb ennél, prokurátor.", "Senkinek sem jutna eszébe, ugyebár, hogy úton-útfélen, nyílt, áttekinthető helyen rejtse el a pénzét.", "Júdás nem indult el sem a Hebronba, sem a Bethániába vezető úton.", "Fás, védett, rejtett helyen kellett lennie.", "Ilyen pedig a Getsemáne-kerten kívül nincs Jerusalaim környékén.", "Nem mehetett messzire."], "p": 3249}, {"t": "text", "c": ["- Tökéletesen meggyőzött.", "Nos tehát, mi a szándéka?"], "p": 3250}, {"t": "text", "c": ["- Haladéktalanul kerestetni kezdem a gyilkosokat, akik Júdást a városon kívül követték, magam pedig, amint már mondottam, bíróság elé állok."], "p": 3251}, {"t": "text", "c": ["- De miért?"], "p": 3252}, {"t": "text", "c": ["- Az embereim tegnap este elveszítették szem elől Júdást a piacon, közvetlenül azután, hogy kijött Kajafás palotájából.", "Nem is értem, hogyan történhetett.", "Ilyesmi még nem fordult elő életemben.", "A megbeszélésünk után nyomban figyelni kezdtük. De a bazár forgatagában valahogy elvesztettük szem elől; furcsa vargabetűt csinált, és egyik pillanatról a másikra nyomtalanul eltűnt."], "p": 3253}, {"t": "text", "c": ["- Úgy.", "Nos, Afranius, nem látom indokoltnak, hogy átadjam magát a bíróságnak.", "Mindent megtett, amit megtehetett, a világon senki sem lett volna képes többre! - jelentette ki Pilátus mosolyogva.", "- Vonja felelősségre a nyomo-zóit, akik elvesztették Júdást. De vigyázzon, ebben az esetben sem szeretném, ha túlságosan szigorúan vonná őket felelősségre!", "Végeredményben minden tőlünk telhetőt megtettünk annak a csirkefogónak az érdekében.", "Maga kitűnően érti a dolgát, Afranius. Nem tudom, mi a helyzet Rómában, de a kolóniákban nincsen párja!..."], "p": 3254}, {"t": "text", "c": ["Igaz is, elfelejtettem megkérdezni - a prokurátor megdörzsölte homlokát -, hogyan tudták vajon véghezvinni, hogy a pénzt bedobták Kajafásnak? - Mi sem egyszerűbb, hégemón...", "A bosszúállók a főpapi palota hátába kerültek, ahol az utca a hátsó udvar mentén húzódik. Átdobták a csomagot a kerítésen."], "p": 3255}, {"t": "text", "c": ["- Cédulát is tettek hozzá?"], "p": 3256}, {"t": "text", "c": ["- Igen, pontosan úgy, ahogyan értesülései szóltak, prokurátor.", "Különben... - Afranius letépte az erszényről a pecsétet, és tartalmát odamutatta Pilátusnak."], "p": 3257}, {"t": "text", "c": ["- Vigyázzon, mit csinál, Afranius, hiszen ez hivatalos pecsét!"], "p": 3258}, {"t": "text", "c": ["- Egy percig se törje a fejét, ó, hégemón - válaszolta Afranius, és becsukta az erszényt."], "p": 3259}, {"t": "text", "c": ["- Hát magának minden pecsétje megvan? - kérdezte Pilátus önkéntelenül elmosolyodva."], "p": 3260}, {"t": "text", "c": ["- A mi munkánkhoz ez elengedhetetlen, prokurátor - válaszolta Afranius cseppet sem mosolyogva, sőt inkább nagyon is szigorúan."], "p": 3261}, {"t": "text", "c": ["- Képzelem, micsoda felfordulás támadt ott Kajafásnál!"], "p": 3262}, {"t": "text", "c": ["- Igen, prokurátor, óriási izgalom tört ki.", "Engem is haladéktalanul odahívtak..."], "p": 3263}, {"t": "text", "c": ["A sötétben is látszott, hogy Pilátus szeme megvillan."], "p": 3264}, {"t": "text", "c": ["- Ez igazán érdekes!"], "p": 3265}, {"t": "text", "c": ["- Ellentmondani bátorkodom, hégemón. Egyáltalán nem volt érdekes.", "Unalmas, fárasztó história.", "Kérdésemre, nem fizettek-e ki aznap valakinek pénzt a palotában, kategorikus nemmel válaszoltak."], "p": 3266}, {"t": "text", "c": ["- Úgy?!", "Hát, ha nem fizettek, akkor nem fizettek.", "Annál nehezebb lesz megtalálni a gyilkosokat."], "p": 3267}, {"t": "text", "c": ["- Teljesen igaza van, prokurátor."], "p": 3268}, {"t": "text", "c": ["- Tudja, Afranius, mi jutott most hirtelen eszembe? Vajon nem követett-e el öngyilkosságot?"], "p": 3269}, {"t": "text", "c": ["Afranius hátradőlt székén, annyira meglepődött a kérdésen. - Ó, nem, prokurátor, bocsásson meg, de ez teljességgel elképzelhetetlen!"], "p": 3270}, {"t": "text", "c": ["- Ó, ebben a városban minden elképzelhető!", "Hajlandó volnék akármibe fogadni, hogy rövid időn belül ez a hír fogja bejárni a várost!"], "p": 3271}, {"t": "text", "c": ["Afranius ismét a helytartóra vetette éles pillantását, kis ideig gondolkozott, majd ekképpen válaszolt: - Az meglehet, prokurátor."], "p": 3273}, {"t": "text", "c": ["Pilátusnak láthatóan nehezére esett elszakadni ettől az ügytől, a keriáthbéli meggyilkolásától, holott már igazán minden tisztázódott. Szinte ábrándosan jegyezte meg:"], "p": 3274}, {"t": "text", "c": ["- Szerettem volna látni, ahogy meggyilkolják."], "p": 3275}, {"t": "text", "c": ["- Rendkívüli szakértelemmel gyilkolták meg, hégemón - válaszolta Afranius, gunyoros pillantással súrolva Pilátust."], "p": 3276}, {"t": "text", "c": ["- Honnan tudja?"], "p": 3277}, {"t": "text", "c": ["- Méltóztassék egy pillantást vetni az erszényre, helytartó - felelte Afranius. - Júdás vére patakokban folyt, ezért kezeskedem.", "Elég meggyilkoltat láttam életemben, prokurátor."], "p": 3278}, {"t": "text", "c": ["- Ezek szerint nem fog feltámadni?- De igen, prokurátor, feltámad - válaszolta Afranius filozófus mosolygással."], "p": 3279}, {"t": "text", "c": ["- Majd feltámad, ha megszólal annak a Messiásnak a harsonája, akire itt várnak.", "De előbb nem."], "p": 3280}, {"t": "text", "c": ["- Helyes, Afranius, ezt a kérdést tisztáztuk.", "Most térjünk át a temetésre."], "p": 3281}, {"t": "text", "c": ["- A kivégzettek el vannak temetve, prokurátor."], "p": 3282}, {"t": "text", "c": ["- Ó, Afranius, igazán vétek volna önt a bíróságnak átadni.", "Ellenkezőleg, a legmagasabb jutalmat érdemli.", "Hogy történt a dolog?"], "p": 3283}, {"t": "text", "c": ["Afranius elbeszélte: míg ő maga Júdás ügyével foglalkozott, a titkos őrség egy osztaga, Afranius helyettesének vezetésével, naplementekor fölért a dombra.", "Az egyik holttestet már nem találták ott.", "- Pilátus összerezzent: - Hogy én ezt nem láttam előre!... - mondta rekedten."], "p": 3285}, {"t": "text", "c": ["- Ne nyugtalankodjék, helytartó - csitította Afranius, és folytatta beszámolóját: - Dismas és Gestas holttestét összeszedték, addigra már ragadozó madarak vájták ki szemüket... és nyomban a harmadik tetem keresésére indultak.", "Hamarosan meg is találták.", "A Koponyahegy északi lejtőjén lévő barlangban egy ember..."], "p": 3286}, {"t": "text", "c": ["- Lévi Máté - szólt Pilátus, nem kérdő, hanem állító hangsúllyal."], "p": 3287}, {"t": "text", "c": ["- Úgy van, prokurátor..."], "p": 3288}, {"t": "text", "c": ["Lévi Máté ott a barlangban várta, hogy beesteledjék.", "Vele volt Jesua Ha-Nocri mezítelen teteme.", "Amikor az egyik őr fáklyával behatolt a barlangba, Lévi kétségbeesett, tombolni kezdett.", "Olyasmit ordítozott, hogy ő nem követett el semmiféle bűncselekményt, a törvény szerint akárkinek jogában áll eltemetni egy halálra ítélt bűnöst, ha éppen úgy tartja kedve.", "Azt is mondta, hogy nem hajlandó megválni a tetemtől.", "Összefüggéstelen szavakat kiabált, hol könyörgött, hol fenyegetőzött, átkozódott..."], "p": 3289}, {"t": "text", "c": ["- Meg kellett kötözni? - kérdezte Pilátus komoran."], "p": 3290}, {"t": "text", "c": ["- Nem, ó, nem, prokurátor - válaszolta Afranius megnyugtatóan. - Sikerült lecsillapítani az orcátlan dühöngőt; megmagyarázták neki, hogy a test eltemettetik."], "p": 3291}, {"t": "text", "c": ["Lévi felfogta, és elcsendesült, de kijelentette, nem távozik, hanem jelen akar lenni a temetésnél.", "Azt mondta, akkor se megy el, ha megölik, sőt erre a célra felajánlotta a nála lévő kenyérvágó kést."], "p": 3292}, {"t": "text", "c": ["- Elkergették? - kérdezte Pilátus fojtottan."], "p": 3293}, {"t": "text", "c": ["- Nem, ó, nem, prokurátor. Helyettesem megengedte, hogy jelen legyen a temetésen."], "p": 3294}, {"t": "text", "c": ["- Melyik helyettese vezette az akciót?"], "p": 3295}, {"t": "text", "c": ["- Tolmaeus - felelte Afranius, és aggodalmasan kérdezte: - Talán hibát követett el?"], "p": 3296}, {"t": "text", "c": ["- Folytassa, kérem - mondta Pilátus.", "- Hibáról szó sincs. Általában meg vagyok lepve, Afranius: úgy látom, olyan emberrel van dolgom, aki sosem követ el hibát; és ez az ember: maga."], "p": 3297}, {"t": "text", "c": ["- Lévi Mátét a kivégzettek testével együtt feltették a szekérre, és két óra múlva elérkeztek egy lakatlan hasadékhoz, Jerusalaimtól északra.", "Az osztag katonái, felváltva, egy óra leforgása alatt mély gödröket ástak, és belétemették mind a három elítéltet."], "p": 3298}, {"t": "text", "c": ["- Ruhátlanul?"], "p": 3299}, {"t": "text", "c": ["- Nem, prokurátor, az osztag chitonokat vitt magával erre a célra.", "Az eltemetettek ujjára gyűrűt húztak, Jesua gyűrűjén egy bevágás van, Dismasén kettő, Gestasén három.", "A sírt behányták, lefedték kővel.", "Tolmaeus mit sem tud az ismertetőjelről."], "p": 3300}, {"t": "text", "c": ["- Ó, ha ezt előre sejtettem volna - morfondírozott Pilátus, homlokát redőkbevonva. - Beszélnem kellett volna azzal a Lévi Mátéval... - Odakinn várakozik, hégemón. Pilátus tágra nyílt szemmel, hosszan nézett Afraniusra, majd megszólalt: - Köszönöm, amit ebben az ügyben végzett. Kérem, holnap küldje el hozzám Tolmaeust, de előbb közölje vele, hogy megelégedésemet akarom neki kifejezni; önt pedig, Afranius, arra kérem - s a széken heverő derékszíja táskájából gyűrűt vett elő, és odanyújtotta a titkosszolgálat parancsnokának -, kérem, fogadja ezt el tőlem emlékül. Afranius mélyen meghajolt:"], "p": 3305}, {"t": "text", "c": ["- Kitüntetésnek veszem, helytartó!"], "p": 3306}, {"t": "text", "c": ["- A temetést végző osztag kapjon jutalmat.", "A Júdást elszalasztó nyomozók részesüljenek szigorú feddésben.", "Lévi Mátét pedig kéretem ide, most rögtön.", "Részletes tájékoztatást akarok tőle kérni Jesua ügyében."], "p": 3307}, {"t": "text", "c": ["- Igenis, prokurátor — válaszolta Afranius, és hajlongva hátrált; a helytartó pedig tapsolt, és kikiáltott:"], "p": 3308}, {"t": "text", "c": ["- Lámpát az oszlopcsarnokba!"], "p": 3309}, {"t": "text", "c": ["Afranius már kilépett a kertbe, s Pilátus háta mögött, a szolgák kezében lámpafény villant.", "Csakhamar három mécses világított az asztalon a helytartó előtt, és a holdas éj kihátrált a kertbe - mintha Afranius magával vitte volna.", "Afranius helyébe pedig - az óriás termetű centurio oldalán - cingár, alacsony ismeretlen lépett a kolonnádba. A centurio a helytartó pillantására nyomban eltávozott, és eltűnt a kertben."], "p": 3310}, {"t": "text", "c": ["A prokurátor mohón, kissé riadtan s gyanakvón fürkészte a jövevény arcát. így nézi az ember azt, akiről sokat hallott, akire sokat gondolt, míg végül most szemtől szemben láthatja."], "p": 3311}, {"t": "text", "c": ["Alig negyvenévesnek látszott, fekete volt, toprongyos, talpig sáros; sandán, farkas módjára villogó szemmel nézett a prokurátorra.", "Egy szó, mint száz, rút és kellemetlen megjelenésével leginkább városi koldust formázott, abból a fajtából, amely csak úgy hemzseg a templom előtti téren meg az Alsóváros lármás, mocskos piacain."], "p": 3312}, {"t": "text", "c": ["A hallgatás elég sokáig tartott, s végül is a jövevény furcsa viselkedése törte meg.", "Lévi Máté arcszíne elváltozott; megtántorodott, és ha piszkos kezével meg nem kapaszkodik az asztal szélében, elvágódott volna."], "p": 3313}, {"t": "text", "c": ["- Mi lelt? - kérdezte Pilátus."], "p": 3314}, {"t": "text", "c": ["- Semmi - felelte Lévi Máté, és nagyot nyelt.", "Vékony, csupasz, piszoktól szürke nyaka kidagadt, és újra lelappadt."], "p": 3315}, {"t": "text", "c": ["- Mi bajod, válaszolj!"], "p": 3316}, {"t": "text", "c": ["- Elfáradtam. - És Lévi mogorva tekintetét a padlóra szegezte. - Ülj le - szólította fel Pilátus, a karosszékre mutatva."], "p": 3318}, {"t": "text", "c": ["Lévi bizalmatlanul nézett a helytartóra, közelebb lépett a karosszékhez, riadtan sandított arany karfájára, végül leült, de nem a karosszékbe, hanem melléje a padlóra."], "p": 3319}, {"t": "text", "c": ["- Magyarázd meg, mért nem a karosszékbe ültél?"], "p": 3320}, {"t": "text", "c": ["- Koszos vagyok, összepiszkítom - felelte Lévi, földre sütve pillantását."], "p": 3321}, {"t": "text", "c": ["- Mindjárt kapsz enni."], "p": 3322}, {"t": "text", "c": ["- Nem kérek semmit."], "p": 3323}, {"t": "text", "c": ["- Minek hazudsz? - kérdezte Pilátus halkan. - Hisz egész nap nem ettél, tán még régebben.", "Rendben van, ha nem akarsz, ne egyél.", "Azért hívattalak, hogy megmutasd a kést, ami nálad volt.- A katonák elvették, amikor idehoztak."], "p": 3324}, {"t": "text", "c": ["- Majd idegesen hozzátette: - Intézkedjék, hogy visszaadják, mert úgy loptam, és vissza akarom vinni a tulajdonosának."], "p": 3325}, {"t": "text", "c": ["- Minek loptad?"], "p": 3326}, {"t": "text", "c": ["- Hogy elvágjam a köteleket."], "p": 3327}, {"t": "text", "c": ["- Marcus! - szólította a prokurátor, és a Patkányölő megjelent a kolonnádban.", "- Adjátok ide ennek az embernek a kését."], "p": 3328}, {"t": "text", "c": ["A centurio a derékszíján függő két hüvely egyikéből elővette a mocskos kenyérvágó kést, átadta a helytartónak, s ismét eltávozott."], "p": 3329}, {"t": "text", "c": ["- Honnét szerezted?"], "p": 3330}, {"t": "text", "c": ["- A hebroni kapunál van egy pékbolt, amint beér az ember a városba, mindjárt bal kéz felől."], "p": 3331}, {"t": "text", "c": ["Pilátus nézegette a széles pengét, kipróbálta ujjával, elég éles-e, s azután így szólt:"], "p": 3332}, {"t": "text", "c": ["- A kés miatt ne aggódj, visszaviszik a boltba.", "Most mást kérek tőled. Mutasd meg nekem a pergament, amelyet mindig magadnál hordasz, s amelyre Jesua szavait jegyezted föl."], "p": 3333}, {"t": "text", "c": ["Lévi gyűlölködve tekintett Pilátusra, és elvigyorodott - olyan gonosz mosolygással, hogy arcát végképp elrútította."], "p": 3334}, {"t": "text", "c": ["- El akarja venni? - mordult. - Az utolsó kincsemet, mindenemet el akarja venni? - Nem azt mondtam: add ide - felelte Pilátus. - Azt mondtam: mutasd meg."], "p": 3336}, {"t": "text", "c": ["Lévi az inge alatt kotorászott, és pergamentekercset húzott elő.", "Pilátus fogta, kibontotta, lefektette az asztalra a mécsesek közé, és hunyorogva tanulmányozni kezdte a tintával írt, nehezen olvasható betűket.", "Nehéz volt kihámozni az értelmét a girbegurba sorokból, Pilátus összehúzta a szemöldökét, egészen a pergamen fölé hajolt, ujját végigvezette a sorokon.", "Nagy nehezen annyit sikerült kihámoznia, hogy a lapon holmi bölcs mondások, adatok, gazdasági följegyzések meg verstöredékek sorakoznak kusza összevisszaságban \" halál nincsen... - olvasta, és utána: -...tegnap faszénparázson sült gyenge tavaszi bárányt ettünk...\"", "Pilátus hunyorogva, fintorogva az erőfeszítéstől, efféléket olvasott: ,...meglátjuk az élet tiszta vizét... az emberiség átlátszó kristályon átfog a Napba nézni...\"", "S ekkor összerezzent, mert a pergamen legutolsó soraiból e szavak tűntek szemébe: ,...legnagyobb bűn... a gyávaság.\""], "p": 3337}, {"t": "text", "c": ["Összecsavarta a pergament, és határozott mozdulattal visszaadta Lévinek."], "p": 3338}, {"t": "text", "c": ["- Fogjad - mondta, majd rövid hallgatás után így folytatta: - Amint látom, tanult ember vagy, kár így egyedül bolyonganod, koldusgúnyában, otthontalanul.", "Nekem nagy könyvtáram van Caesareában, gazdag vagyok, és szolgálatomba akarlak fogadni.", "Papiruszaimat fogod rendezni, őrizni, lesz élelmed, tisztességes ruhád."], "p": 3339}, {"t": "text", "c": ["Lévi felállt, úgy válaszolt:"], "p": 3340}, {"t": "text", "c": ["- Nem. Nem akarlak szolgálni."], "p": 3341}, {"t": "text", "c": ["A prokurátor arca elsötétült. - Miért nem? Kellemetlen vagyok neked... vagy félsz tőlem?"], "p": 3342}, {"t": "text", "c": ["Lévi arcát ugyanaz a gonosz mosolygás torzította el:"], "p": 3343}, {"t": "text", "c": ["- Nem, hanem te fogsz tőlem félni.", "Nem lesz könnyű a szemembe nézned, miután megölted őt."], "p": 3344}, {"t": "text", "c": ["- Hallgass! - szólt rá Pilátus."], "p": 3345}, {"t": "text", "c": ["- Nesze, fogadd el ezt a pénzt.Lévi tagadóan rázta fejét, a prokurátor pedig így folytatta:"], "p": 3346}, {"t": "text", "c": ["- Tudom, te Jesua tanítványának vallod magad, de én azt mondom neked, nem értetted meg a tanításait.", "Mert ha megértetted volna, akkor most elfogadnád, amit felkínálok.", "Vedd tekintetbe, hogy halála előtt megmondta, nem vádol senkit. - Intőn fölemelte mutatóujját, arca megrándult. - Ő maga föltétlenül elfogadott volna valamit.", "Te kegyetlen vagy, ő nem volt az.", "Hová mégy?"], "p": 3347}, {"t": "text", "c": ["Lévi az asztalhoz lépett, mindkét kezével rátámaszkodott, és égő szemmel meredt a helytartóra: - Vedd tudomásul, hégemón - suttogta -, hogy van valaki Jerusalaimban, akit le fogok szúrni.", "Azért mondom meg előre, hogy tudd, lesz még vérontás."], "p": 3349}, {"t": "text", "c": ["- Én is tudom, hogy lesz - felelte Pilátus. - Nem lepnek meg a szavaid.", "Természetesen engem akarsz megölni, ugye?"], "p": 3350}, {"t": "text", "c": ["- Nem, az amúgy sem sikerülne - válaszolta Lévi rút vigyorgással. - Nem vagyok olyan ostoba, hogy erre számítsak. De a keriáthbéli Júdást megölöm, ennek szentelem hátralévő életemet."], "p": 3351}, {"t": "text", "c": ["A helytartó szemében boldog öröm csillant fel, közelebb intette magához Lévi Mátét, és súgva szólt:"], "p": 3352}, {"t": "text", "c": ["- Ez nem fog sikerülni, ne is fáradj.", "Júdást ma éjszaka megölték."], "p": 3353}, {"t": "text", "c": ["Lévi hátrahőkölt, őrjöngő pillantást vetett maga köré, felordított: - Kitette ezt?"], "p": 3355}, {"t": "text", "c": ["- Ne légy féltékeny - mondta Pilátus, és széles mosollyal dörzsölgette kezeit. - Rajtad kívül is voltak hívei."], "p": 3356}, {"t": "text", "c": ["- Ki tette? - ismételte Lévi súgva."], "p": 3357}, {"t": "text", "c": ["Pilátus halkan válaszolt: - Én tettem."], "p": 3359}, {"t": "text", "c": ["Lévinek leesett az álla, elképedve meredt a prokurátorra, aki halkan folytatta:"], "p": 3360}, {"t": "text", "c": ["- Ez persze nem sok, de azért mégis valami, amit én tettem. - Majd hozzátette: - No, most elfogadsz tőlem valamit?"], "p": 3361}, {"t": "text", "c": ["Lévi megenyhült, gondolkodott, végül megszólalt:"], "p": 3362}, {"t": "text", "c": ["- Adass nekem egy lap tiszta pergament."], "p": 3363}, {"t": "text", "c": ["Elmúlt egy óra.", "Lévi már nem volt a palotában.", "A hajnal csendjét csak a kertben őrt álló katonák halk léptei törték meg.", "A hold megfakult, az ég túlsó felén halvány foltocska fehérlett: a hajnalcsillag.", "A mécsesek réges-rég kihunytak.", "A helytartó az ágyon feküdt.", "Kezét arca alá téve aludt, halkan lélegzett.", "Mellette aludt Banga."], "p": 3364}, {"t": "text", "c": ["Így érte Niszán hó tizenötödik napjának virradata Ponczius Pilátust, Júdea ötödik prokurátorát."], "p": 3365}]}