{"head": {"author": "MIHAIL BULGAKOV", "title": "A MESTER ÉS MARGARITA"}, "body": [{"t": "h2", "c": "HUSZONNEGYEDIK FEJEZET", "p": 2997}, {"t": "h2", "c": "A Mester kiszabadítása", "p": 2998}, {"t": "text", "c": ["Woland hálószobájában minden ugyanúgy volt, mint a bál előtt.", "Woland egy szál ingben ült az ágyon, csak éppen Hella nem kenegette a lábát, hanem a kisasztalon, ahol az imént sakkoztak, vacsorához terített.", "Korovjov és Azazello levetették frakkjukat, és az asztalhoz ültek, a kandúr természetesen velük együtt; nyakkendőjétől most sem volt hajlandó megválni, noha az időközben mocskos ronggyá változott.", "Margarita odatámolygott az asztalhoz, és rátámaszkodott.", "Woland azonban odaintette magához, és ismét maga mellé ültette."], "p": 2698}, {"t": "text", "c": ["- Nos, hogy van, nagyon elfáradt? - kérdezte."], "p": 2699}, {"t": "text", "c": ["- Ó, nem, Messire - felelte Margarita, de alig hallhatóan."], "p": 2700}, {"t": "text", "c": ["- Noblesse oblige* - jegyezte meg a kandúr, és átlátszó folyadékot töltött Margaritának egy csiszolt kristálypohárba."], "p": 2701}, {"t": "text", "c": ["- Vodka? - kérdezte Margarita."], "p": 2702}, {"t": "text", "c": ["A kandúr úgy megsértődött, hogy ültében nagyot ugrott a széken."], "p": 2703}, {"t": "text", "c": ["- Már engedje meg, királynő - méltatlankodott. - Csak nem hiszi, hogy egy hölgynek vodkát merészelek tölteni?", "Ez tiszta szesz!"], "p": 2704}, {"t": "text", "c": ["Margarita mosolyogva megpróbálta elhárítani a poharat."], "p": 2705}, {"t": "text", "c": ["- Igya meg bátran - szól rá Woland, és Margarita engedelmesen megfogta a poharat.", "- Ülj le, Hella - rendelkezett Woland, azután Margaritához fordult: - A telihold éjszakája ünnepi éj, ilyenkor szűk körben vacsorázom, barátaim és szolgáim társaságában.", "Hogy vagytok tehát, barátaim?", "Hogyan telt el ez a fárasztó bál?"], "p": 2706}, {"t": "text", "c": ["- Ragyogóan! - recsegte Korovjov. - Mindenki el van ragadtatva, mindenki odáig van, mindenki belészeretett! Mennyi tapintat, mennyi báj, elbűvölő kecsesség!"], "p": 2707}, {"t": "text", "c": ["Woland szótlanul fölemelte poharát, és koccintott Margaritával.", "Margarita szófogadóan kiürítette poharát, abban a hitben, hogy menten lefordul a székről a szesz hatására.", "De nem lett semmi baja. Eleven forróság melengette a gyomrát, úgy érezte, mintha szelíden kupán ütötték volna, ereje visszatért, mintha hosszú, üdítő álomból ébredne, és ráadásul farkaséhesnek érezte magát.", "Mikor eszébe jutott, hogy előző reggel óta egy falatot sem evett, még éhesebb lett, és mohón falatozni kezdte a kaviárt."], "p": 2708}, {"t": "text", "c": ["A Behemót levágott egy darab ananászt, megsózta, megborsozta, lenyelte, ésutána olyan ügyesen öntötte le a torkán a második kupicát, hogy valamennyien megtapsolták."], "p": 2709}, {"t": "text", "c": ["Miután Margarita is felhajtotta a második pohárka tiszta szeszt, a gyertyák fényesebben égtek a karos gyertyatartóban, és a kandallóban is élénkebben lángolt a tűz.", "Részegségnek nyomát sem érezte. Hófehér fogával vígan harapta a húst, nyelte a belőle csorgó nedvet, és közben figyelte, hogy a Behemót mustárt ken az osztrigára."], "p": 2710}, {"t": "text", "c": ["- Szőlőt is kéne rátenned - tanácsolta Hella, és szelíden oldalba bökte a kandúrt."], "p": 2711}, {"t": "text", "c": ["- Ne oktass engem, kérlek! - méltatlankodott a kandúr. - Eleget ültem már urak asztalánál!"], "p": 2712}, {"t": "text", "c": ["- Milyen kellemes így elvacsorázni a kandalló előtt, meghitt baráti körben... - recsegte Korovjov."], "p": 2713}, {"t": "text", "c": ["- Nem, Fagót - ellenkezett a kandúr. - A bálnak megvan a maga szépsége, lendülete."], "p": 2714}, {"t": "text", "c": ["- Semmi szépet nem látok benne, semmi lendületet, és azok a buta jegesmackók meg a tigrisek a bárban úgy ordítottak, hogy beléfájdult a fejem - mondta Woland."], "p": 2715}, {"t": "text", "c": ["- Igenis, Messire - mondta a kandúr szolgálatkészen. - Ha ön úgy találja, hogy nincs lendülete a bálnak, én is haladéktalanul erre az álláspontra helyezkedem."], "p": 2716}, {"t": "text", "c": ["- Vigyázz magadra! - szólt rá Woland."], "p": 2717}, {"t": "text", "c": ["- Csak tréfáltam - válaszolta a kandúr alázatosan. - Ami pedig a tigriseket illeti: megsüttetem őket."], "p": 2718}, {"t": "text", "c": ["- Tigrishúst nem lehet enni - vélekedett Hella."], "p": 2719}, {"t": "text", "c": ["- Nem-e?", "Kérem, hallgasson végig - riposztozott a kandúr, és dorombolva gyönyörűségében előadott egy hosszú históriát, miszerint egyszer teljes tizenkilenc napig bolyongott a sivatagban, és egyetlen tápláléka egy maga ejtette tigris húsa volt.", "Valamennyien érdeklődve hallgatták e fordulatos elbeszélést, és amikor a Behemót befejezte, kórusban zengték: - Hazugság!"], "p": 2721}, {"t": "text", "c": ["- És ebben a hazugságban az a legérdekesebb - toldotta meg a szót Woland -, hogy az első szavától az utolsóig koholmány."], "p": 2722}, {"t": "text", "c": ["- Úgy? Koholmány? Hazugság? - rikkantotta a kandúr, és mind azt várták, hogy most majd tiltakozni fog. De csak ennyit fűzött hozzá halkan: - A történelem majd igazol bennünket."], "p": 2723}, {"t": "text", "c": ["Margarita egészen megélénkült a szesztől. Azazellóhoz fordult: - Mondja, csakugyan agyonlőtte azt a volt bárót?"], "p": 2724}, {"t": "text", "c": ["- Természetesen - felelte Azazello. - Már hogyne lőttem volna.", "Föltétlenül megérdemelte az agyonlövést."], "p": 2725}, {"t": "text", "c": ["- Úgy izgultam - kiáltott fel Margarita. - Olyan váratlanul történt az egész!"], "p": 2726}, {"t": "text", "c": ["- Dehogyis, nem volt ebben semmi váratlan - válaszolta Azazello, Korovjov pedig ógott-mógott:"], "p": 2727}, {"t": "text", "c": ["- Már hogyne izgulna az ember?", "Énnekem is minden idegszálam reszketett.", "Piff-puff, és a báró felfordult."], "p": 2728}, {"t": "text", "c": ["- Én is majdnem hisztériás rohamot kaptam - fűzte hozzá a kandúr, a kaviáros kanalat nyalogatva."], "p": 2729}, {"t": "text", "c": ["- Hanem amit sehogy se értek az egészből - folytatta Margarita, és szemébena kristályüvegről visszaverődő aranyos szikrák táncoltak: - Vajon nem hallatszott-e ki innét a muzsika, általában a báli zenebona?"], "p": 2730}, {"t": "text", "c": ["- De nem ám, királynő - felelte Korovjov. -Úgy kell ezt rendezni, hogy ne hallatsszék.", "Akkurátusan meg kell szervezni."], "p": 2731}, {"t": "text", "c": ["- Igen, igen, de... Az az ember ott a lépcsőházban... amikor megérkeztünk Azazellóval... meg az a másik a kapualjban... úgy gondolom, nyilván a lakást figyelték! - Persze, persze! - kiáltott fel Korovjov élénken. - Teljesen igaza van, Margarita Nyikolajevna!", "Megerősít engem feltevésemben!", "Hát persze hogy a lakást figyelte!", "Eleinte, szó, ami szó, holmi szórakozott magántudósnak néztem, vagy holdfényben a lépcsőn epekedő szerelmesnek. De nem, már akkor ébredezett a gyanú szívemben!", "Persze hogy a lakást figyelte!", "És az a másik is, lenn a kapualjban!", "Meg a harmadik is, aki a kapuban rostokolt!"], "p": 2733}, {"t": "text", "c": ["- No és ha... és ha bejönnek a lakásba, és letartóztatják? - firtatta tovább Margarita."], "p": 2734}, {"t": "text", "c": ["- Föltétlenül idejönnek, elbűvölő tündérkirálynőm, föltétlenül! - hangoztatta Korovjov. - Érzi a szívem, hogy ez lesz a vége. Nem most jönnek persze, hanem majd ha elérkezett az ideje.", "De akkor már nem lesz érdekes."], "p": 2735}, {"t": "text", "c": ["- Jaj, én úgy izgultam, amikor összeesett! - sóhajtott Margarita; láthatólag még utólag is szenvedett az emléktől, hiszen először látott gyilkosságot életében.", "- Maga biztosan remek céllövő, ugye?"], "p": 2736}, {"t": "text", "c": ["- Tűrhető - bólintott Azazello."], "p": 2737}, {"t": "text", "c": ["- Hány lépésről? - kérdezte Margarita kissé homályosan."], "p": 2738}, {"t": "text", "c": ["- Attól függ, mi a cél - válaszolta Azazello logikusan. - Más az, kalapáccsal eltalálni Latunszkij kritikus ablakát, és megint más valakinek a szívébe találni."], "p": 2739}, {"t": "text", "c": ["- A szívébe! - sikoltott fel Margarita, ösztönösen a saját szívéhez kapva. -A szívébe! -lehelte elhalóan."], "p": 2740}, {"t": "text", "c": ["- Ki az a Latunszkij kritikus? - kérdezte Woland, és fürkésző, átható tekintettel nézett Margaritára."], "p": 2741}, {"t": "text", "c": ["Azazello, Korovjov és a Behemót szemérmesen lesütötték szemüket, Margarita pirulva válaszolt."], "p": 2742}, {"t": "text", "c": ["- Van egy ilyen nevű kritikus.", "Ma este rapityára törtem a lakását."], "p": 2743}, {"t": "text", "c": ["- Ejha! És miért?"], "p": 2744}, {"t": "text", "c": ["- Mert tönkretett egy nagy írót... egy Mestert."], "p": 2745}, {"t": "text", "c": ["- De miért kellett ezzel magának fáradoznia? - kérdezte Woland."], "p": 2746}, {"t": "text", "c": ["- Majd én! Engedje meg, Messire! - kiáltotta örvendezve a Behemót, és felugrott helyéből."], "p": 2747}, {"t": "text", "c": ["- Ülj le! - mordult rá Azazello, és felállt. - Majd én... Megyek is már!"], "p": 2748}, {"t": "text", "c": ["- Nem! - sikoltott fel Margarita. - Kérem, Messire, ne engedje meg!"], "p": 2749}, {"t": "text", "c": ["- Ahogy tetszik, ahogy tetszik - mondta Woland, és Azazello visszaült."], "p": 2750}, {"t": "text", "c": ["- Hol is hagytuk el, drága Margó királynő? - mondta Korovjov. - Igen, igen, a szív...", "Ez a fickó (és Korovjov hosszú mutatóujjával Azazello felé bökött) tetszés szerint talál bele a szívnek bármelyik pitvarába, kamrájába vagy bármelyik véredénybe."], "p": 2751}, {"t": "text", "c": ["Margarita nem értette meg mindjárt, de amikor felfogta, álmélkodva kiáltott fel: - De hisz az mind el van rejtve!"], "p": 2753}, {"t": "text", "c": ["- Épp az a fortélyos benne, királynőm! - recsegte Korovjov. - Az a vicc az egészben, hogy el van rejtve!", "Ami látható, azt akárki könnyen eltalálja!Azzal Korovjov elővette az asztalfiából a pikk hetest, és odanyújtotta Margaritának, felszólítván, jelölje meg körmével az egyik szemet.", "Margarita megjelölte a jobb felső sarokban lévőt.", "Hella a vánkos alá dugta a kártyát, és elkiáltotta magát: - Rajta!"], "p": 2756}, {"t": "text", "c": ["Azazello, aki háttal ült a vánkosnak, frakknadrágja zsebéből fekete automata revolvert vett elő, vállára tette a csövét, és hátra sem nézve, az ágy felé lőtt, Margarita kacagó rémületére.", "Az átlőtt vánkos alól előhúzták a pikk hetest. A golyó pontosan a Margarita által megjelölt pontot fúrta át."], "p": 2757}, {"t": "text", "c": ["- Nem szeretnék magával találkozni, amikor revolver van a kezében! - jegyezte meg Margarita, kacéran szemezve Azazellóval.", "Rajongva tisztelt mindenkit, aki valamiben kitűnt."], "p": 2758}, {"t": "text", "c": ["- Drága királynőm - kuncogott Korovjov -, senkinek sem tanácsolnám, hogy Azazellóval találkozzék, még ha nincs is nála revolver!", "Karvezetői és előénekesi becsületszavamra merem állítani, hogy annak, aki vele így összetalálkozott, már senki se kívánna jó napot!"], "p": 2759}, {"t": "text", "c": ["A kandúr a céllövőmutatvány egész ideje alatt mogorván gunnyasztott, majd váratlanul kijelentette: - Megdöntöm a rekordot!"], "p": 2761}, {"t": "text", "c": ["Azazello valamit morgott válaszképpen.", "De a kandúr makacsul kitartott fogadkozása mellett, és nem egy, hanem két revolvert követelt.", "Azazello a másik hátsó nadrágzsebéből elővett egy második revolvert, és az elsővel együtt átnyújtotta a hencegőnek, száját megvetően elfintorítva.", "Kijelöltek két szemet a pikk hetesen.", "A Behemót félrefordulva a párnától, sokáig készülődött.", "Margarita befogta a fülét, és a kandallópárkányon szunyókáló fülesbaglyot nézegette.", "A kandúr elsütötte a két revolvert, nyomban ezután Hella felsikoltott, a bagoly döglötten fordult le a kandallóról, az óra eltört és megállt.", "Hella egyik keze vérzett; visongva belecsimpaszkodott a kandúr szőrébe, a Behemót viszonzásul Hella hajába, csakhamar gombóccá összeolvadva hemperegtek a padlón.", "Egy pohár leesett az asztalról, és ezer darabra törött."], "p": 2762}, {"t": "text", "c": ["- Szabadítsatok meg ettől a megvadult nőstény ördögtől! - sivalkodott a kandúr, hasztalan védekezve Hella ellen, aki lovagló ülésben rátelepedett.", "A dulakodókat szétválasztották, Korovjov ráfújt Hella átlőtt ujjára, és a seb beforrt."], "p": 2763}, {"t": "text", "c": ["- Nem tudok célba lőni, mikor körülöttem beszélgetnek! - méltatlankodott a kandúr, és igyekezett volna a helyére illeszteni a hatalmas szőrcsomót, amelyet Hella kitépett a hátából."], "p": 2764}, {"t": "text", "c": ["- Akármibe fogadok, hogy szándékosan csinálta - fordult Woland mosolyogva Margaritához. - Tudniillik igazán tisztességesen tud célba lőni."], "p": 2765}, {"t": "text", "c": ["Hella és a Behemót kibékültek, kibékülésük jeléül összecsókolóztak.", "Aztán elővették a vánkos alól a pikk hetest, és megvizsgálták.", "Teljesen ép volt, kivéve azt az egy szemet, amelyet Azazello keresztüllőtt."], "p": 2766}, {"t": "text", "c": ["- Ez lehetetlen! - méltatlankodott a kandúr, a kártyalapon keresztül hunyorogva a kandeláber fényébe."], "p": 2767}, {"t": "text", "c": ["Ilyen vidám hangulatban folytatódott a vacsora.", "A gyertyák már csonkig égtek a kandeláberekben, a szobát betöltötte a kandalló illatos, száraz melege.", "Margaritát jóllakott, édes bágyadtság töltötte el. Nézte, amint Azazello kékes füstkarikákat ereget szivarjából, a karikák a kandalló felé úsznak, és a kandúr elkapdossa őket spádéja hegyével.", "Sehogy sem akaródzott elmennie, noha számítása szerint már későre járhatott az idő. A jelekből ítélve talán reggel hat óralehetett.", "A társalgás egy kis szünetét kihasználva, Margarita Wolandhoz fordult, és félénken így szólt: - Azt hiszem, ideje hazamenni... késő van..."], "p": 2769}, {"t": "text", "c": ["- Hova siet? - kérdezte Woland udvariasan, de ridegen.", "A többiek hallgattak, úgy tettek, mintha figyelmüket teljesen lefoglalnák a füstkarikák."], "p": 2770}, {"t": "text", "c": ["- Igen, haza kell mennem... - ismételte Margarita, a nagy hallgatástól még jobban elbátortalanodva, és körülnézett, mintha valamiféle köpenyt vagy felöltőt keresne. Meztelensége egyszer csak feszélyezni kezdte. Felállt az asztaltól.", "Woland szótlanul fölvette az ágyról kopott, zsíros háziköntösét, Korovjov pedig Margarita vállára borította."], "p": 2771}, {"t": "text", "c": ["- Köszönöm a meghívást, Messire - lehelte Margarita alig hallhatóan, és kérdőn nézett Wolandra, ki közönyös udvariassággal mosolygott válaszul. Margarita szívére fekete búbánat borult.", "Megcsaltnak, kijátszottnak érezte magát.", "Úgy látszik, senki sem kínál semmiféle jutalmat báli szerepléséért, mint ahogy senki sem marasztalja.", "Azt pedig világosan látta, hogy innét már nincs hová mennie.", "Hazamenni? - már a puszta gondolatra is kétségbeesés fogta el.", "Vagy talán maga hozakodjék elő kérésével, ahogy Azazello ott a parkban sugalmazta?", "\"Nem, semmi áron\" - döntötte el magában."], "p": 2772}, {"t": "text", "c": ["- Minden jót, Messire - mondta tehát fennhangon, és magában ezt gondolta: \"Csak kijussak innét, lemegyek a folyóhoz, és a vízbe ölöm magam.\""], "p": 2773}, {"t": "text", "c": ["- Üljön csak vissza! - szólt rá Woland hirtelen, parancsolóan.", "Margarita elsápadt, visszaült.", "- Nem akar valamit mondani búcsúzóul? - kérdezte Woland."], "p": 2774}, {"t": "text", "c": ["- Nem, semmit, Messire - válaszolta Margarita büszkén. - Legföljebb azt az egyet, hogy amennyiben még szükség van rám, szívesen elvállalok mindent, amit rám bíz.", "Egy cseppet sem vagyok fáradt, és nagyon jól mulattam a bálon.", "Ha még tovább tartana, készségesen odatartanám a térdem, hogy ezrével csókolják meg a gyilkosok, akasztófavirágok. - Ránézett Wolandra, de mintegy ködön átlátta, szemét elfutotta a könny."], "p": 2775}, {"t": "text", "c": ["- Helyes!", "Nagyszerű! Így kell viselkedni - rivallta Woland mennydörgő hangon."], "p": 2776}, {"t": "text", "c": ["- Így kell viselkedni! - visszhangozták kíséretének tagjai."], "p": 2777}, {"t": "text", "c": ["- Próbára tettük - folytatta Woland. - Soha nem kér semmit.", "Ne is kérjen, kivált olyanoktól, akik erősebbek magánál.", "Akkor majd maguk fogják felajánlani, önként megadnak mindent.", "Üljön le, büszke asszony! -Woland lehúzta róla a nehéz köntöst, és Margarita ismét leült melléje az ágyra.", "- Nos, Margó - folytatta Woland lágyan, kedvesen -, mit kíván cserébe azért, hogy ma háziasszony volt nálam?", "Milyen kártérítést kíván azért, hogy meztelenül csinálta végig ezt a bált?", "Mennyire értékeli a térdét?", "Milyen kárt szenvedett vendégeimtől, akiket az imént akasztófavirágoknak titulált?", "Szóljon, beszéljen nyíltan, most már megteheti: én szólítottam fel!", "Margarita szíve feldobogott."], "p": 2778}, {"t": "text", "c": ["Nagyot sóhajtott, töprengésbe merült."], "p": 2779}, {"t": "text", "c": ["- Bátrabban, bátrabban! - buzdította Woland. - Sarkantyúzza meg a fantáziáját!", "A puszta tény, hogy végignézte annak a mihaszna bárónak a kivégzését, jutalmat érdemel, kivált, ha a megjutalmazandó: nő.", "Nos?"], "p": 2780}, {"t": "text", "c": ["Margarita lélegzete zihált, már ki akarta ejteni a lelkében előkészített sorsdöntő szavakat, amikor egyszer csak elsápadt, szeme kimeredt, szája eltorzult.", "Tolakodó, esdeklő hang kiáltott a fülébe: \"Frida!", "Frida!", "Fridának hívnak!\" - és Margarita botladozó nyelvvel megszólalt:- Tehát... kérhetek... valamit? - Követelhet, követelhet, asszonyom! - felelte Woland megértő mosollyal."], "p": 2781}, {"t": "text", "c": ["- Egy követelését teljesítem."], "p": 2782}, {"t": "text", "c": ["Ó, milyen ügyesen és ravaszul válaszolt Woland: erősen megnyomta az \"egy\""], "p": 2783}, {"t": "text", "c": ["szócskát."], "p": 2784}, {"t": "text", "c": ["Margarita nekifohászkodott, és azt mondta:"], "p": 2785}, {"t": "text", "c": ["- Azt akarom, hogy Fridának ne tegyék többé az ágya mellé a zsebkendőt, amelyikkel a gyermekét megfojtotta."], "p": 2786}, {"t": "text", "c": ["A kandúr égnek emelte szemét, és hangosan sóhajtott, de nem szólt."], "p": 2787}, {"t": "text", "c": ["Woland gúnyosan elmosolyodott: - Tekintettel arra, hogy ki kell zárnunk annak a lehetőségét, hogy az a szamár Frida megvesztegette volna magát... hiszen ez összeegyeztethetetlen volna királynői méltóságával... igazán nem tudom, mitévő legyek.", "Az egyetlen megoldás talán, hogy rongyokat szerezzünk, és gondosan betömködjük hálószobám minden hasadékát."], "p": 2788}, {"t": "text", "c": ["- Miről beszél, Messire? - kérdezte Margarita, aki hüledezve hallgatta e csakugyan érthetetlen szavakat."], "p": 2789}, {"t": "text", "c": ["- Tökéletesen egyetértek önnel, Messire! - kottyant közbe a kandúr. - Igenis, rongyokkal! - És mancsával dühösen az asztalra csapott."], "p": 2790}, {"t": "text", "c": ["- Az irgalmasságról beszélek - magyarázta Woland, és villogó szemét egy pillanatra sem vette le Margaritáról. - Az irgalmasság néha álnokul, váratlanul behatol a legkisebb résen is.", "Azért említettem a rongyokat..."], "p": 2791}, {"t": "text", "c": ["- Én is ugyanazt mondom! - erősítette meg a kandúr, és mindenesetre félrehajolt, minél távolabb Margaritától, és rózsaszínű krémmel bemázolt két mancsával befogta a két hegyes fülét."], "p": 2792}, {"t": "text", "c": ["- Takarodj innét - förmedt rá Woland."], "p": 2793}, {"t": "text", "c": ["- Még nem ittam kávét - felelte a kandúr. - Hogy mennék el?", "Talán bizony illik ilyen ünnepi éjszakán kétfelé osztani a vendégeket, Messire?", "Olyasformán, mint az a mihaszna büfés: első osztályú és másodosztályú frissességűekre?"], "p": 2794}, {"t": "text", "c": ["- Hallgass! - szólt rá Woland, és Margaritához fordulva, megkérdezte: - A jelekből ítélve, maga kivételesen jószívű, nemes lelkű teremtés. így van-e?", "- Nem - válaszolta Margarita határozottan."], "p": 2795}, {"t": "text", "c": ["- Tudom, magával csak őszintén szabad beszélnem, és őszintén megvallom: léha, könnyelmű nő vagyok.", "Csak azért szóltam Frida érdekében, mert könnyelműségemben hiú reményeket támasztottam benne.", "Hisz nekem, Messire, bízik hatalmamban.", "És ha csalatkozik reményeiben, akkor én szörnyű helyzetbe kerülök. Soha többé nem lesz egy nyugodt pillanatom.", "Mit csináljunk, így adódott."], "p": 2796}, {"t": "text", "c": ["- Ahá - mondta Woland. - így már értem."], "p": 2797}, {"t": "text", "c": ["- Tehát megteszi? - kérdezte Margarita halkan."], "p": 2798}, {"t": "text", "c": ["- Semmi esetre sem - felelte Woland. - Tudniillik egy kis tévedés történt, drága királynőm.", "Minden hatóság csak a maga körében illetékes.", "Nem tagadom, lehetőségeink meglehetősen széles körűek, sokkal nagyobbak, semmint némely kurta eszű egyének feltételezik..."], "p": 2799}, {"t": "text", "c": ["- Úgy bizony, sokkal nagyobbak! - kottyant közbe ismét a kandúr, aki szemlátomást igen büszke volt gazdája lehetőségeire."], "p": 2800}, {"t": "text", "c": ["- Hallgass már, hogy az ördög vinne el! - förmedt rá Woland, és újra Margaritához fordult: - No de mi értelme volna, hogy olyasmit intézzek el, ami, hogy újra elmondjam, más hatóságra tartozik?", "Egy szó, mint száz, nem én fogom elintézni, hanem maga.- És az én szavam elég ehhez?"], "p": 2802}, {"t": "text", "c": ["Azazello gúnyosan sandított Margaritára, prüszkölt, és alig észrevehetően csóválta vörös fejét."], "p": 2803}, {"t": "text", "c": ["- No, intézze már el, mit kéreti magát - mormolta Woland, megforgatta a glóbust, és tüzetesen vizsgálgatta egy pontját; láthatóan már mással foglalkozott, oda sem figyelt Margaritára."], "p": 2804}, {"t": "text", "c": ["- Hívja Fridát - tanácsolta Korovjov."], "p": 2805}, {"t": "text", "c": ["- Frida! - kiáltotta Margarita, ahogy csak a torkán kifért."], "p": 2806}, {"t": "text", "c": ["Nyílt az ajtó, és megjelent Frida, borzasan, meztelenül, de már kijózanodva; beszaladt a szobába, és esdeklő, szinte tébolyult pillantással Margarita felé nyújtotta karját. Margarita méltóságteljesen megszólalt: - Bűnöd meg van bocsátva.", "Többé nem teszik melléd a zsebkendőt."], "p": 2808}, {"t": "text", "c": ["Frida nagyot sikoltott, a földre zuhant, és szétterjesztett karokkal feküdt Margarita előtt a padlón.", "Woland intett - és Frida úgy eltűnt, mintha elnyelte volna a föld."], "p": 2809}, {"t": "text", "c": ["- Köszönöm szépen, akkor most igazán elmegyek - mondta Margarita, és felállt."], "p": 2810}, {"t": "text", "c": ["- Tudod mit, Behemót - szólalt meg Woland -, ezen az ünnepi éjszakán nem fogunk visszaélni egy gyakorlati dolgokban járatlan ember balfogásával. - Margaritához fordult: - Ez a kérése nem számít, hiszen én semmit sem csináltam.", "Mit kíván saját magának?"], "p": 2811}, {"t": "text", "c": ["A feszült hallgatást Korovjov törte meg, a következőt súgta Margarita fülébe:"], "p": 2812}, {"t": "text", "c": ["- Gyémántos donna, ezúttal legyen okosabb!", "Hiszen a szerencse könnyen kisiklik a markából!"], "p": 2813}, {"t": "text", "c": ["- Azt kívánom, hogy azonnal, ebben a pillanatban adják vissza szerelmemet, a Mestert - mondta Margarita, és arca megvonaglott."], "p": 2814}, {"t": "text", "c": ["Szélroham tört be a szobába, hogy a gyertyák lángja elfeküdt a kandeláberekben, és a nehéz ablakfüggöny félrehúzódott; az ablak kitárult, és az ég magasán megjelent a telihold, de nem hajnali, hanem éjféli helyzetben.", "Zöldes holdfényszőnyeg vetődött a padlóra, és a fényfoltban megjelent Ivanuska éjszakai vendége, aki magát Mesternek nevezte.", "Kórházi gúnyáját viselte - papucsot, köntöst -, s a fején a kis fekete sapkát, amelytől sosem vált meg.", "Borostás arca torz grimaszba rándult, riadtan, tébolyultan nézett a gyertyalángba, alakját körülnyaldosta a holdfény. Margarita nyomban fölismerte, felsikoltott, összecsapta a kezét, és odaszaladt hozzá. Megcsókolta homlokát, száját, hozzásimult szúrós ábrázatához, és a visszafojtott könnyek most szabadon végigcsorogtak orcáján.", "Egyetlen szót ismételgetett értelmetlenül: - Te... te... te..."], "p": 2817}, {"t": "text", "c": ["A Mester eltolta magától, és csüggedten rászólt: - Ne sírj, Margó, ne kínozz, súlyos beteg vagyok... - Megkapaszkodott az ablakpárkányban, mintha fel akarna ugrani rá, hogy elmeneküljön, majd egy pillantást vetett a szobában ülőkre, és felordított: - Félek, Margó! Megint hallucinálok..."], "p": 2819}, {"t": "text", "c": ["Margaritát zokogás fojtogatta, könnyek közt suttogta:"], "p": 2820}, {"t": "text", "c": ["- Nem, nem... ne félj... veled vagyok..."], "p": 2821}, {"t": "text", "c": ["Korovjov ügyesen, észrevétlenül széket tolt oda, és a Mester lerogyott rá, Margarita pedig elébe térdelt, hozzásimult és elhallgatott.", "Felindulásában még azt sem vette észre, hogy immár nem meztelen: fekete selyemköpeny borítja testét.", "A beteg lehorgasztotta fejét, és mogorva pillantását a padlóra szegezte.- No, ezt az embert jól elintézték - szólalt meg kisvártatva Woland, majd Korovjovhoz fordult.", "- Adj neki valamit inni, lovagom!"], "p": 2823}, {"t": "text", "c": ["Margarita pedig remegő hangon kérlelte: - Igyál, igyál!", "Ne félj!", "Hidd el, segítenek rajtad!"], "p": 2825}, {"t": "text", "c": ["A beteg fogta a poharat, és felhajtotta tartalmát, de keze úgy remegett, hogy a pohár kiesett belőle, és szilánkokra tört."], "p": 2826}, {"t": "text", "c": ["- Ez szerencsét hoz! - biztatta Korovjov Margaritát.", "- Oda nézzen, már magához tér!"], "p": 2827}, {"t": "text", "c": ["A beteg pillantása valóban kissé megnyugodott."], "p": 2828}, {"t": "text", "c": ["- De hát igazán te vagy az, Margó? - kérdezte."], "p": 2829}, {"t": "text", "c": ["- Igen, igen, ne kételkedjél, én vagyok! - bizonygatta Margarita."], "p": 2830}, {"t": "text", "c": ["- Adjatok neki még egy pohárral! - rendelkezett Woland."], "p": 2831}, {"t": "text", "c": ["Miután a Mester a második poharat is kiürítette, már élénken, értelmesen tekintett körül."], "p": 2832}, {"t": "text", "c": ["Woland összehúzott szemmel figyelte. - Így ni, ez már egészen más - mondta végül. - Most már tárgyalhatunk.", "Ki maga?"], "p": 2833}, {"t": "text", "c": ["- Most már senki - válaszolta a Mester, és száját fancsali mosolygás húzta ferdére."], "p": 2834}, {"t": "text", "c": ["- Honnét jön?"], "p": 2835}, {"t": "text", "c": ["- A zárt osztályról.", "Elmebeteg vagyok."], "p": 2836}, {"t": "text", "c": ["Margarita e szavak hallatára nem állta meg, ismét sírva fakadt.", "- Szörnyű szavak!"], "p": 2837}, {"t": "text", "c": ["Micsoda szörnyű szavak! - sopánkodott, szemét törölgetve. - Ez az ember mester, Messire, az írás mestere!", "Gyógyítsa meg, megérdemli!", "- Tudja, kivel beszél? - kérdezte Woland."], "p": 2838}, {"t": "text", "c": ["- Tudom - válaszolta a Mester."], "p": 2839}, {"t": "text", "c": ["- A szomszédom az elmegyógyintézetben Hontalan Ivan volt, az a fiatal gyerek. Ő beszélt magáról."], "p": 2840}, {"t": "text", "c": ["- Á, igen, igen - örvendezett Woland. - Azzal a fiatalemberrel volt szerencsém találkozni a Patriarsije Prudin.", "Engem is majd megbolondított, annyira bizonygatta, hogy nem létezem.", "De, remélem, ön elhiszi, hogy csakugyan én vagyok?"], "p": 2841}, {"t": "text", "c": ["- Kénytelen vagyok elhinni - válaszolta a jövevény -, bár, mi tagadás, nyugodtabb volnék, ha hallucinációs jelenségnek minősíthetném.", "Már bocsásson meg! - sietett hozzátenni észbe kapva."], "p": 2842}, {"t": "text", "c": ["- Hát minősítsen annak, ha jobban szereti - hagyta rá Woland előzékenyen."], "p": 2843}, {"t": "text", "c": ["- Nem, nem! - tiltakozott ijedten Margarita, és megrázta a Mestert vállánál fogva. - Légy eszednél!", "Valóban ő áll előtted!"], "p": 2844}, {"t": "text", "c": ["A kandúrnak ehhez is volt hozzáfűznivalója:"], "p": 2845}, {"t": "text", "c": ["- De én igazán olyan vagyok, mint egy hallucináció.", "Nézze meg a profilomat holdfényben!", "- Azzal pózba vágta magát a holdfénypászmában, és folytatni akarta mondókáját, de leintették, s erre csak annyit mondott: - Jó, jó, elhallgatok."], "p": 2846}, {"t": "text", "c": ["Néma hallucináció leszek."], "p": 2847}, {"t": "text", "c": ["- Mondja, miért nevezi magát Margarita Mesternek? - folytatta Woland a kérdezősködést."], "p": 2848}, {"t": "text", "c": ["- Megbocsátható gyarlóság - felelte amaz mosolyogva.", "- Margarita túlzottan sokra tartja a regényt, amit írtam."], "p": 2849}, {"t": "text", "c": ["- Miről szól a regénye?"], "p": 2850}, {"t": "text", "c": ["- Ponczius Pilátusról."], "p": 2851}, {"t": "text", "c": ["A gyertyák lángnyelvecskéi ismét megremegtek, táncra perdültek, az asztalon csörömpölt az edény: Woland hahotázott mennydörgésszerű robajjal, de senkisem ijedt meg, nem is csodálkozott rajta.", "A Behemót még tapsolt is helyeslése jeléül."], "p": 2852}, {"t": "text", "c": ["- Miről? Kiről? - kérdezte Woland azután. - Hát ez fantasztikus!", "Mutassa!", "- És Woland kinyújtotta a kezét, tenyérrel felfelé."], "p": 2853}, {"t": "text", "c": ["- Sajnos, nem tudom megmutatni - válaszolta a Mester. - Elégettem a kéziratot."], "p": 2854}, {"t": "text", "c": ["- Már engedje meg, ezt nem hiszem el - mondta Woland. - Ilyesmi nem létezik: kézirat sosem ég el. - A Behemóthoz fordult: - Gyerünk, Behemót, add csak ide azt a regényt!"], "p": 2855}, {"t": "text", "c": ["A kandúr leugrott a székről, s ekkor mindenki meglátta, hogy vaskos kéziratkötegen ült.", "A legfelső példányt mély meghajlással nyújtotta Wolandnak.", "Margarita izgatottan felkiáltott, és szemét újra elfutotta a könny: - Itt a kézirat!", "Megvan a kézirat!"], "p": 2857}, {"t": "text", "c": ["Woland átvette a feléje nyújtott példányt, szótlanul megforgatta, azután félretette, és némán, mosolytalanul, fürkészve tekintett a Mesterre.", "Emez, miért, miért sem, megint elbúsult, izgatottan felugrott, s kezét tördelve, egész testében remegve a távoli hold felé fordult, és ezt mormolta:"], "p": 2860}, {"t": "text", "c": ["- Éjszaka sincs nyugtom, ha süt a hold... Miért zaklatnak?", "Ó, istenek, istenek..."], "p": 2861}, {"t": "text", "c": ["Margarita belekapaszkodott kórházi köntösébe, hozzásimult, és könnyek közt, kétségbeesetten nyöszörgött:"], "p": 2862}, {"t": "text", "c": ["- Istenem, hát már az orvosság sem segít?"], "p": 2863}, {"t": "text", "c": ["- Semmi baj; kérem, semmi baj - mentegetőzött Korovjov a Mester körül buzgólkodva.", "- Még egy pohárkával... és én is beszállok, mert, ugyebár, ökör iszik magában..."], "p": 2864}, {"t": "text", "c": ["A pohár felvillant, kacsintott egyet a holdfényben, és csakugyan segített.", "A Mestert visszaültették helyére, arcvonásai elsimultak, a beteg megnyugodott."], "p": 2865}, {"t": "text", "c": ["- Most már minden világos - mondta Woland, és hosszú ujjával megkopogtatta a kéziratot."], "p": 2866}, {"t": "text", "c": ["- Teljesen világos - toldotta meg a kandúr, megfeledkezvén ígéretéről, hogy néma hallucináció lesz belőle. - Megvilágosodott előttem az ópusz fő irányvonala.", "Mi a véleményed, Azazello?"], "p": 2867}, {"t": "text", "c": ["- Az a véleményem - dünnyögte emez -, hogy nem ártana téged a vízbe fojtani."], "p": 2868}, {"t": "text", "c": ["- Légy irgalmas, Azazello, és ne adj ilyen jó ötleteket a gazdámnak!", "Hidd el, minden éjjel megjelennék neked, holdsugár-köntösben, mint a szegény Mester, és integetnék neked, és hívnálak, csalogatnálak, hogy gyere utánam.", "Mit gondolsz, milyen érzés lenne, Azazello?"], "p": 2869}, {"t": "text", "c": ["- Nos, Margarita - szólalt meg ismét Woland -, rendelkezzék, mit óhajt? Margarita szeme felcsillant, könyörögve fordult Wolandhoz: - Engedje meg, hogy suttogjunk..."], "p": 2872}, {"t": "text", "c": ["Woland bólintott, Margarita a Mester füléhez hajolt, és valamit súgott neki.", "A Mester válaszát a többiek is hallották: - Nem, ehhez már késő.", "Semmi egyebet nem kívánok már az élettől, csak azt, hogy téged láthassalak.", "De újra csak azt tanácsolom, hagyj el engem, mert velem együtt pusztulsz el."], "p": 2874}, {"t": "text", "c": ["- Nem, nem hagylak el - válaszolta Margarita, és Wolandhoz intézve a szót, így folytatta: - Nagyon kérem, vigyenek vissza az alagsori lakásba, az Arbat mellékutcájába, gyulladjon ki a lámpa, és legyen minden úgy, mint azelőtt."], "p": 2875}, {"t": "text", "c": ["A Mester elnevette magát, megsimogatta Margarita zilált haját:- Ne vegye figyelembe ennek a szerencsétlen nőnek a szavát, Messire!", "Abban a pincelakásban réges-régen másvalaki lakik, és az életben általában sose fordul elő, hogy minden úgy legyen, mint azelőtt. - Arcához szorította barátnője fejét, magához ölelte Margaritát: - Szegénykém... szegénykém..."], "p": 2877}, {"t": "text", "c": ["- Sose fordul elő, azt mondja? - ismételte Woland. - Ez igaz, de mi mégis megpróbáljuk.", "Azazello! - szólt parancsolóan. A mennyezetről abban a szempillantásban egy eszét s fejét vesztett polgártárs pottyant a szoba közepére; alsóneműben volt, de sapka a fején, s a kezében bőröndöt fogott."], "p": 2878}, {"t": "text", "c": ["Reszketett, rogyadozott félelmében. - Mogarics? - kérdezte Azazello az égből pottyanttól."], "p": 2879}, {"t": "text", "c": ["- Igenis, kérem..."], "p": 2880}, {"t": "text", "c": ["Alojzij Mogarics - felelte az fogvacogva."], "p": 2881}, {"t": "text", "c": ["- Maga jelentette föl ezt az embert, miután elolvasta Latunszkij cikkét a regényéről?"], "p": 2882}, {"t": "text", "c": ["Maga írta róla, hogy illegális irodalmat őriz a lakásán? - kérdezte Azazello."], "p": 2883}, {"t": "text", "c": ["Az égből pottyant polgártárs elkékült, szemében a megbánás könnyei patakzottak."], "p": 2884}, {"t": "text", "c": ["Dühös macska sziszegése töltötte be a szobát, és Margarita, hangosan visítva, a tíz körmével nekiesett Alojzij Mogarics ábrázatának: - Tanuld meg, mire képes a boszorkány!"], "p": 2886}, {"t": "text", "c": ["Általános kavarodás támadt."], "p": 2887}, {"t": "text", "c": ["- Mit csinálsz, Margó? - kesergett a Mester. - Ne hozz szégyent a fejünkre!"], "p": 2888}, {"t": "text", "c": ["- Tiltakozom! Ez nem szégyen! - bömbölte a kandúr."], "p": 2889}, {"t": "text", "c": ["Végül is Korovjovnak sikerült elrángatnia Margaritát Mogaricstól."], "p": 2890}, {"t": "text", "c": ["- Tudniillik be akart költözni a lakásába, ugyebár? - folytatta Azazello a vallatást bensőségesen. - Fürdőszobát is építettem... - hebegte Mogarics rémülten, vacogva, aztán mindenféle zöldséget hablatyolt összevissza: - Maga a meszelés... a gálic..."], "p": 2891}, {"t": "text", "c": ["- Nagyon helyes, hogy fürdőszobát is épített - bólintott Azazello. - A Mesternek úgyis fürdőket rendeltek. - Aztán elordította magát: - Takarodjál!"], "p": 2892}, {"t": "text", "c": ["Mogaricsot felkapta a forgószél, tótágast fordította, és kisodorta a nyitott ablakon át Woland hálószobájából."], "p": 2893}, {"t": "text", "c": ["A Mester kimeresztette a szemét."], "p": 2894}, {"t": "text", "c": ["- Hát ez még azon is túltesz, amit Ivan mesélt! - suttogta hüledezve. Rémülten nézett körül, végül megszólította a kandúrt: - Bocsánat, te voltál... azazhogy, akarom mondani, ön volt az... - Zavartan elhallgatott, mert nem tudta, hogyan szólítsa a kandúrt. - Ön az a kandúr, aki felszállt a villamosra?"], "p": 2895}, {"t": "text", "c": ["- Én - erősítette meg a kandúr, és elégedetten hozzátette: - Jólesik, hogy olyan udvariasan beszél velem.", "A kandúrokat többnyire tegezni szokták, noha, soha egyik sem ivott brúdert senki ember fiával..."], "p": 2896}, {"t": "text", "c": ["- Szerintem ön nem is egészen izé... kandúr - jegyezte meg a Mester tétován. Majd Wolandhoz fordulva, hozzátette: - Biztosan keresni fognak a kórházból..."], "p": 2897}, {"t": "text", "c": ["- Ugyan, dehogyis fogják keresni! - nyugtatta meg Korovjov, és a kezében egyszer csak holmi könyvek, nyilvántartási lapok jelentek meg. - Ez a kórlapja?"], "p": 2898}, {"t": "text", "c": ["- Igen..."], "p": 2899}, {"t": "text", "c": ["Korovjov az egész köteget a kandallóba dobta."], "p": 2900}, {"t": "text", "c": ["- Nincs dokument, tehát ember sincs! - magyarázta Korovjov elégedetten. - És ez a lakónyilvántartó könyv a régi lakásából?"], "p": 2901}, {"t": "text", "c": ["- Az, igen."], "p": 2902}, {"t": "text", "c": ["- Ki van ide bevezetve?", "Alojzij Mogarics?", "- Korovjov ráfújt a lapra. - Volt,nincs! És vegye tudomásul: nem is volt!", "És ha a szállásadója csodálkozni merészel, mondja, hogy csak álmodta azt a Mogaricsot.", "Mogarics?", "Ki az a Mogarics? Sose volt semmiféle Mogarics! - És a madzaggal átkötött könyv elpárolgott a kezéből.", "- Máris ott fekszik az építőmester polgártárs asztalán."], "p": 2903}, {"t": "text", "c": ["- Nagyon jól mondta - szólalt meg a Mester, akit ámulatba ejtett Korovjov precíz működése -, hogy ha nincs dokument, akkor ember sincs.", "Hát ezért nem létezem én se, mert nincs dokumentumom."], "p": 2904}, {"t": "text", "c": ["- Bocsánat, kérem, ez hallucináció! - kiáltott fel Korovjov. - Tessék, itt a dokumentje!", "- Azzal átadta a Mesternek személyi igazolványát, majd Margaritára fordította tekintetét, és behízelgően duruzsolta: - Tessék, a maga holmija is itt van, Margarita Nyikolajevna! - És átnyújtotta Margaritának a megpörkölődött szélű füzetet, a lepréselt rózsát, a fényképet, és - különös gonddal - a takarékbetétkönyvet. Itt a tízezer rubel, amit be tetszett vinni a bankba, Margarita Nyikolajevna.", "Idegen pénzhez mi nem nyúlunk!"], "p": 2905}, {"t": "text", "c": ["- Száradjon el mind a, négy mancsom, mielőtt a máséhoz nyúlok - hetvenkedett a kandúr is, és táncra perdült a bőröndön, hogy letapossa benne a szerencsétlen regény valamennyi kéziratpéldányát."], "p": 2906}, {"t": "text", "c": ["- Itt a személyi igazolványa is! - folytatta Korovjov, és átadta Margaritának az igazolványát; majd Wolandhoz fordulva, illendő tisztelettel jelentette: - Mindent elvégeztem, Messire!"], "p": 2907}, {"t": "text", "c": ["- Nem, ez még nem minden - válaszolta Woland, és felnézett a glóbusról. - Mi történjék a kíséretével, drága donna?", "Énnekem, személy szerint, nincs rájuk szükségem."], "p": 2908}, {"t": "text", "c": ["A nyitott ajtón beszaladt Natasa, úgy, ahogy volt, ruhátlanul, lelkendezve köszöntötte Margarita Nyikolajevnát, biccentett a Mesternek, és ismét Margaritához fordult:"], "p": 2909}, {"t": "text", "c": ["- Én úgyis mindjárt tudtam, hogy hová megy, Margarita Nyikolajevna!"], "p": 2910}, {"t": "text", "c": ["- A háztartási alkalmazott mindig mindent tud - jelentette ki a kandúr, mancsát a nagyobb nyomaték kedvéért fölemelve. - Nagy tévedés azt hinni, hogy vak!"], "p": 2911}, {"t": "text", "c": ["- Mit kívánsz most, Natasa? - kérdezte Margarita. - Vissza akarsz menni a villába?"], "p": 2912}, {"t": "text", "c": ["- Drága jó Margarita Nyikolajevna, lelkecském - könyörgött Natasa térden állva -, kérje meg az urat - s fejével Wolandra bökött -, hogy nevezzen ki boszorkánynak.", "Nem akarok visszamenni a villába!", "Nem megyek feleségül se mérnökhöz, se technikushoz!", "Tegnap a bálon Jacques úr megkérte a kezemet. - Natasa kinyitotta ökölbe szorított kezét, és megmutatta a tenyerében csillogó aranypénzeket."], "p": 2913}, {"t": "text", "c": ["Margarita kérdőn tekintett Wolandra.", "Woland bólintott.", "Ekkor Natasa Margarita nyakába ugrott, összevissza csókolta, és diadalujjongással kirepült az ablakon."], "p": 2914}, {"t": "text", "c": ["A helyében egyszer csak ott állt Nyikolaj Ivanovics.", "Visszanyerte emberi alakját, de feltűnően komornak, sőt ingerültnek látszott."], "p": 2915}, {"t": "text", "c": ["- Ezt az egyént elbocsátanom különös örömömre szolgál - mondta Woland, és utálkozva nézett Nyikolaj Ivanovicsra."], "p": 2916}, {"t": "text", "c": ["- Rendkívüli örömömre, mivel jelenléte itt nemkívánatos. Nyikolaj Ivanovics rémülten nézett körül, de amikor megszólalt, kérése erélyesen, nyomatékosan hangzott:"], "p": 2917}, {"t": "text", "c": ["- Szíveskedjenek nekem igazolást adni arról, hogy hol töltöttem az éjszakát.- Milyen célra? - kérdezte a kandúr szigorúan."], "p": 2918}, {"t": "text", "c": ["- Rendőrségnek és házastársnak való bemutatás céljából - válaszolta keményen Nyikolaj Ivanovics."], "p": 2919}, {"t": "text", "c": ["- Igazolást általában nem szoktunk kiadni - mondta a kandúr szigorúan -, de az ön kedvéért ez egyszer kivételt teszünk."], "p": 2920}, {"t": "text", "c": ["És mire Nyikolaj Ivanovics kettőt pislogott, a pucér Hella már írógép előtt ült, és a kandúr már diktálta is a szöveget:"], "p": 2921}, {"t": "text", "c": ["- Ezennel igazoljuk, hogy jelen írásunk bemutatója, Nyikolaj Ivanovics az éjszakát a sátán bálján töltötte szállítóeszköz minőségében... tegyél zárójelet, Hella, és a zárójelbe írd be, hogy \"ártány\". Úgy, ni.", "Aláírás: Behemót."], "p": 2922}, {"t": "text", "c": ["- És a keltezés? - akadékoskodott Nyikolaj Ivanovics."], "p": 2923}, {"t": "text", "c": ["- Mi soha semmit sem keltezünk, a keltezéssel az igazolás érvényét veszti - jelentette ki a kandúr, elvette a papirost, aztán valahonnét bélyegzőt kerített, annak rendje-módja szerint rálehelt, rápecsételte a papirosra, hogy \"megerősíttetik\", aztán átadta Nyikolaj Ivanovicsnak.", "Nyikolaj Ivanovics ennek utána nyomtalanul eltűnt, s a helyén újabb, váratlan egyén jelent meg."], "p": 2924}, {"t": "text", "c": ["- Hát ez meg kicsoda? - kérdezte Woland kelletlenül, szemét tenyerével ernyőzve a gyertyák fénye ellen."], "p": 2925}, {"t": "text", "c": ["Varenuha lehorgasztotta a fejét, nagyot sóhajtott, és halkan könyörögni kezdett: - Engedjen vissza, nem vagyok vámpírnak való.", "Rimszkijt kis híján a halálba kergettem Hellával.", "De én nem vagyok vérszopó!", "Engedjen haza."], "p": 2927}, {"t": "text", "c": ["Woland arca elkomorult.", "- Mit jelentsen ez?", "Mi fán terem az a Rimszkij? Mi ez a sok badar beszéd?"], "p": 2928}, {"t": "text", "c": ["- Ne izgassa magát, Messire - szólalt meg Azazello, aztán ráripakodott Varenuhára: - A telefon nem arra való, hogy az ember hazudozzék!", "Sem arra, hogy gazságokat fecsegjen!", "Megértette?", "Megígéri, hogy többé nem fog előfordulni?"], "p": 2929}, {"t": "text", "c": ["Varenuha majd elkábult örömében, arca felragyogott, azt se tudta, mit beszél:"], "p": 2930}, {"t": "text", "c": ["- Esküszöm az élő ist... akarom mondani, excellenc... vagyis hát mindjárt ebéd után... - motyogta, kezét szívére szorítva, és könyörögve nézett Azazellóra.", "- Rendben van."], "p": 2931}, {"t": "text", "c": ["Akkor hát... lóduljon haza! - mondta Azazello, és Varenuha szertefoszlott, elolvadt a levegőben."], "p": 2932}, {"t": "text", "c": ["- Most hagyjatok magunkra - parancsolta Woland kísérőinek, a Mesterre és Margaritára mutatva."], "p": 2933}, {"t": "text", "c": ["Parancsát haladéktalanul teljesítették.", "Rövid hallgatás után Woland a Mesterhez fordult: - Tehát vissza az arbati pincelakásba?", "De ki fog akkor írni?", "És az ihlet, az álmodozás?"], "p": 2935}, {"t": "text", "c": ["- Nincs már ihletem, és nem ábrándozom többé - válaszolta a Mester. - Engem már nem érdekel senki, csak ő - s kezét Margarita fejére tette. - Összetörtek, elment a kedvem az élettől, vissza akarok menni a pincébe."], "p": 2936}, {"t": "text", "c": ["- És a regénye? A Pilátus?"], "p": 2937}, {"t": "text", "c": ["- Meggyűlöltem - válaszolta a Mester. - Túlságosan sokat szenvedtem miatta."], "p": 2938}, {"t": "text", "c": ["- Ne beszélj így, kérlek - esdekelt Margarita.", "- Miért kínzol?", "Hisz tudod, az egész életemet erre a regényedre tettem föl!...", "Ne hallgasson rá, Messire! - tette hozzá Wolandhoz fordulva."], "p": 2939}, {"t": "text", "c": ["- No de valamiről csak kell írni! - érvelt Woland."], "p": 2940}, {"t": "text", "c": ["- Ha úgy érzi, kimerítette azt a helytartót, válasszon mást: írja le, teszem például, azt az Alojzijt...A Mester elmosolyodott."], "p": 2941}, {"t": "text", "c": ["- Eh, az effélét a Lapsonnyikovák úgysem adják ki, meg aztán nem is érdekes."], "p": 2942}, {"t": "text", "c": ["- Akkor miből akar megélni?", "Hiszen nyomorogni fog!"], "p": 2943}, {"t": "text", "c": ["- Miért ne? Szívesen! - felelte a Mester, magához ölelte Margaritát, és hozzáfűzte: - Majd neki is megjön az esze, és elmegy tőlem."], "p": 2944}, {"t": "text", "c": ["- Alig hiszem - mormolta Woland, s hangosan folytatta: - Ezek szerint tehát a művész, aki megírta Ponczius Pilátus történetét, elbújik egy pinceodúban, és el van tökélve, hogy ott fog gunnyasztani a lámpa alatt, és nyomorogni fog?"], "p": 2945}, {"t": "text", "c": ["Margarita kivonta vállát a Mester öleléséből, hevesen kitört: - Én megtettem minden tőlem telhetőt, a fülébe súgtam a legnagyobb csábítást, de ő elutasította."], "p": 2947}, {"t": "text", "c": ["- Tudom, hogy mit súgott neki - felelte Woland -, de nem az a legcsábítóbb.", "Magának pedig annyit mondhatok - fordult a Mesterhez mosolyogva -, hogy a regénye még sok meglepetést fog okozni."], "p": 2948}, {"t": "text", "c": ["- Ez nagyon szomorú - mondta a Mester."], "p": 2949}, {"t": "text", "c": ["- Nem, egy cseppet sem szomorú - felelte Woland. - Nem lesz semmi baj.", "Nos, Margarita Nyikolajevna, minden el van intézve.", "Nem haragszik rám?"], "p": 2950}, {"t": "text", "c": ["- Hogy mondhat ilyet, Messire!..."], "p": 2951}, {"t": "text", "c": ["- Akkor fogadja ezt el tőlem emlékül - mondta Woland, és párnája alól briliánsokkal kirakott kis aranypatkót vett elő."], "p": 2952}, {"t": "text", "c": ["- Nem, nem, semmi szín alatt!"], "p": 2953}, {"t": "text", "c": ["- Vitatkozni akar velem? - kérdezte Woland mosolyogva."], "p": 2954}, {"t": "text", "c": ["Margarita - mivel fekete köpönyegén nem volt zseb - szalvétába kötötte az aranypatkót. Ekkor kinézett az ablakon, melyen besütött a hold, és meglepődött."], "p": 2955}, {"t": "text", "c": ["- Sehogy se értem, hogy lehetséges ez: folyton éjfél van, és még mindig csak éjfél van, holott már réges-rég hajnalodnia kellene!"], "p": 2956}, {"t": "text", "c": ["- Az ünnepi éjfelet szívesen meghosszabbítja az ember - felelte Woland.", "- Most pedig sok boldogságot kívánok maguknak."], "p": 2957}, {"t": "text", "c": ["Margarita esdeklő mozdulattal nyújtotta Woland felé mind a két kezét, de nem mert közelebb lépni hozzá; halkan búcsúzott: - Minden jót!", "A viszontlátásra!"], "p": 2959}, {"t": "text", "c": ["- Viszontlátásra! - mondta Woland."], "p": 2960}, {"t": "text", "c": ["És Margarita fekete lebernyegében, a Mester a kórházi köntösben kilépett az ékszerészné lakásának folyosójára, ahol Woland kísérete várt reájuk egy égő gyertya fényében.", "Hella kis bőröndben vitte Margarita Nyikolajevna szerény holmiját meg a regény kéziratát, a kandúr segített neki cipekedni.", "A lakás ajtajában Korovjov meghajolt, és eltűnt, a többiek a lépcsőházba is kikísérték a vendégeket. A lépcsőházban nem volt senki.", "Mikor a második emelet pihenőjére értek, valami halkan koppant, de erre senki sem vetett ügyet.", "A hatos kapuhoz leérkezve, Azazello egyet fújt felfelé a levegőbe, és mire kiértek az udvarra, mely fölött mozdulatlanul állt a telihold, a sapkás, csizmás ember mély álomba merülve horkolt a földön fekve a kapualjban, az udvaron, a kijáratnál pedig nagy fekete autó vesztegelt eloltott lámpákkal.", "A szélvédő üvegén át homályosan látszott a varjú sziluettje."], "p": 2961}, {"t": "text", "c": ["Már éppen be akartak ülni a kocsiba, amikor Margarita halkan, kétségbeesetten felsikoltott: - Jaj, elvesztettem a patkót!"], "p": 2963}, {"t": "text", "c": ["- Üljön csak be a kocsiba, és várjon - mondta Azazello. - Mindjárt visszajövök, csak tisztázom ezt az ügyet.A következő történt ugyanis: nem sokkal azelőtt, hogy Margarita, a Mester és kísérői elhagyták az 50-es számú lakást, az alatta lévő 48-as lakásból egy nyeszlett nőszemély lépett ki, kezében szatyor és tejeskanna.", "Az a bizonyos Annuska volt, aki szerdán - Berlioz balvégzetére - kiloccsantotta a napraforgóolajat a forgókeréknél."], "p": 2965}, {"t": "text", "c": ["Senki sem tudta, és valószínűleg soha nem is fogja megtudni, mivel foglalkozott, miből élt az a nő Moszkvában.", "Csak annyi volt ismeretes, hogy mindennap eljárt hazulról, hol bádogkannával, hol szatyorral, hol mindkettővel; egyszer a petróleumboltba igyekezett, másszor a piacon tűnik fel, néha a kapu alatt vagy a lépcsőházban, s ideje nagy részét a 48-as számú lakás konyhájában tölti - abban a lakásban lakott ugyanis Annuska.", "Azonkívül és legelsősorban az is ismeretes volt róla, hogy bárhol volt, bárhol jelent is meg, mindenütt nyomban botrány kerekedett, s ezért - nem is alaptalanul - a \"Pestis\" gúnynevet kapta."], "p": 2966}, {"t": "text", "c": ["Nos, Pestis-Annuska mindig korán kelt, de aznap, isten tudja, miért, még a szokottnál is korábban, egy óra tájban ébredt.", "Kulcs fordult a zárban, előbb Annuska orra jelent meg az ajtóban, azután az egész cseplesz alakzat kilépett rajta, becsapta maga mögött az ajtót, és megindult volna valamerre - de ekkor a fölötte lévő emeleten ajtó csukódott, valaki legurult a lépcsőn, és nekiment Annuskának, de olyan erővel, hogy az asszonyság meglódult, és nekiesett a falnak."], "p": 2967}, {"t": "text", "c": ["- Hová visz az ördög egy szál gatyában? - visított Annuska, tarkóját dörzsölgetve.", "A pórul járt férfiú alsóneműben, fején sapkával, kezében kis kofferral állt meg Annuska előtt, és behunyt szemmel, érdes, álmos hangon hebegte:"], "p": 2968}, {"t": "text", "c": ["- Fürdőkályha... gálic... és a meszelés mibe került... - Aztán elbőgte magát, és felordított: - Vége!", "Azzal futásnak eredt, de nem lefelé a lépcsőn, hanem vissza, felfelé, oda, ahol az egyik lépcsőházi ablakból ki volt törve az üveg; ezen az ablakon át fejest ugrott, és kirepült az udvarra.", "Annuska még a fájó tarkójáról is megfeledkezett, feljajdult, és maga is az ablakhoz rohant.", "Lehasalt a lépcsőházban, és kidugta a fejét, hogy lelásson az udvarra; azt várta, lenn az aszfalton, a lámpás fényében a kofferes ember szétzúzott holttestét fogja látni.", "De nem - az udvar aszfaltján nem volt senki, semmi."], "p": 2969}, {"t": "text", "c": ["Nem maradt más hátra: azt kellett hinnie, hogy a furcsa, álmos egyén kirepült a házból, mint a madár, semmiféle nyomot nem hagyva maga után.", "Annuska keresztet vetett: \"Ejha, hát az az 50-es lakás...", "Nemhiába suttognak róla mindenfélét, csakugyan fura dolgok történnek ott!\"", "Még jóformán rá sem ért ezt végiggondolni, amikor az ajtó újra csapódott, és valaki megint szaladt lefelé a lépcsőn.", "Annuska a falhoz lapult, és látta, hogy egy eléggé tekintélyes megjelenésű, szakállas, de - Annuskának úgy rémlett - kissé malacképű polgártárs szaladt lefelé, s akárcsak az előbbi, szintén az ablakon át hagyja el a házat, és ugyancsak esze ágában sincsen szétzúznia magát az aszfalton.", "Annuska már el is felejtette, hová indult volna eredetileg; megállt a lépcsőházban, sűrűn hányta a keresztet, sopánkodott, és magában motyogott."], "p": 2970}, {"t": "text", "c": ["Kisvártatva harmadik - szakálltalan, beretvált holdképű, Tolsztoj-inges* - férfi jött ki a fenti lakásból, s ő is kirepült az ablakon, akárcsak az előző kettő."], "p": 2971}, {"t": "text", "c": ["Annuska becsületére legyen mondva: tudni vágyó teremtés volt, s elhatározta, megvárja, hátha újabb csodák történnek.", "Az 50-es számú lakás ajtaja ismét kinyílt, s ezúttal egész kompánia jött ki rajta, de már nem futva, hanemnormálisan, ahogy az emberek járni szoktak.", "Annuska otthagyta az ablakot, lesietett saját lakásához, gyorsan kinyitotta az előszobaajtót, és elbújt mögéje;"], "p": 2972}, {"t": "text", "c": ["csak a nyitva hagyott résen át villant kíváncsiságtól lázban égő szeme.", "Legelöl egy férfi jött lefelé, bizonytalan léptekkel, betegnek látszott, vagy ha nem is betegnek, de furcsának, sápadtnak; arcát kiverte a borosta, fekete sipka és háziköntös volt minden öltözéke.", "Csinos hölgyike vezette óvatosan karon fogva.", "Annuska a félhomályban úgy nézte, fekete reverendaszerű köntös födi testét, és mezítlábasan lépked, vagy talán valami átlátszó, rongyos, de nyilvánvalóan külföldi cipellő van a lábán. \"Még jó, hogy cipőben... De hisz a hölgyike anyaszült meztelen!", "Az ám, a reverenda alatt semmi sincs rajta... Ejha, az a lakás!...\" - gondolta újra Annuska, és a lelke már előre ujjongott, amikor elképzelte, mit fog ő erről majd holnap mesélni a szomszédoknak."], "p": 2973}, {"t": "text", "c": ["A furán öltözött hölgyike mögött anyaszült pucér leányzó lépkedett, kezében kis bőrönd, s a bőröndhöz törleszkedve hatalmas fekete kandúr.", "Annuska kis híján felvisított, szemét dörzsölte ámulatában."], "p": 2974}, {"t": "text", "c": ["A menetet kissé bicegő, kancsal, alacsony termetű külföldi úr zárta le, fehér frakkmellény és nyakkendő volt rajta, de frakk nélkül.", "Mind sorra elvonultak Annuska mellett, s mentek lefelé.", "Ekkor valami koppant a lépcsőház kőpadlóján.", "Mikor a léptek nesze elhalt, Annuska kígyóként kisiklott ajtaján, pléhkannáját a falhoz állította, lehasalt a lépcsőpihenőn, és gondosan végigtapogatta a padlót.", "Szalvétába kötött súlyos tárgy akadt a kezébe.", "Mikor kibontotta, szemöldöke a homlokára szaladt.", "Orrához emelte a drága ékszert, és szemében mohó kapzsiság tüze lobbant.", "Gondolatai viharzóan kavarogtak: \"Ne szólj, szám, nem fáj fejem!", "Az öcsköshöz vigyem?", "Vagy fűrészeljem darabokra?...", "A briliánsokat ki lehet piszkálni, és egyenként értékesíteni: egyet a Petrovkán, a másikat a Szmolenszki piacon...", "Ne szólj, szám, nem fáj fejem!\"", "Annuska fürgén a blúzába rejtette a talált kincset, felkapta a bádogkannát, és máris vissza akart bújni lakásába, városi körútját későbbre halasztva, amikor egyszer csak, ördög tudj a, honnét, előtte termett a fehér frakkmellényes fickó, és halkan sziszegte:"], "p": 2975}, {"t": "text", "c": ["- Add vissza a szalvétát meg a patkót!"], "p": 2976}, {"t": "text", "c": ["- Miféle szalvétát-patkót? - kérdezte Annuska, ügyesen megjátszva a nemtudomkát. - Nem láttam én semmiféle szalvétát.", "Részeg maga, polgártárs, vagy mi?"], "p": 2977}, {"t": "text", "c": ["A fehér mellényes egy szót sem szólt többet, hanem kezével, mely kemény volt, mint az autóbusz fogódzója, és éppolyan hideg, úgy megszorította Annuska torkát, hogy azon egy szemernyi levegő sem hatolhatott be a tüdejébe.", "A kanna kiesett kezéből, és csörömpölve hullott a kőpadlóra. A frakktalan fehér mellényes egy ideig fogta Annuska torkát, elzárván a levegő útját, azután eleresztette.", "Annuska teleszívta magát levegővel, és elmosolyodott:"], "p": 2978}, {"t": "text", "c": ["- Ja, a patkócskát tetszik keresni? - mondta szívélyesen.", "- Máris, ebben a minutában.", "Szóval, az öné az a kis patkó!", "Megláttam, itt hevert, ni, szalvétába pakolva, direkt fölvettem, nehogy más megtalálja, aztán bottal ütheti a nyomát."], "p": 2979}, {"t": "text", "c": ["Miután az idegen átvette a szalvétába kötött patkót, hajlongani kezdett Annuska előtt, forrón megszorította kezét, és hibás ejtéssel, de annál buzgóbban hálálkodott neki:"], "p": 2980}, {"t": "text", "c": ["- Kimondhatatlanul hálás vagyok önnek, Madame.", "Ez a kis patkó nekem drága emlékem. Engedje meg, hogy kétszáz rubellel háláljam meg szívességét, hogy megőrizte számomra!", "- Mellényzsebéből nyomban elővette a pénzt, és Annuskamarkába nyomta."], "p": 2981}, {"t": "text", "c": ["Annuska magánkívül volt örömében, mosolyogva lelkendezett: - Ó, alássan köszönöm, uram!", "Merci, merci! A bőkezű idegen egyetlen ugrással egy emelettel lejjebb termett, de mielőtt végképp eltűnt, visszaszólt, ezúttal már idegen akcentus nélkül:"], "p": 2983}, {"t": "text", "c": ["- Hallod-e, vén boszorka!"], "p": 2984}, {"t": "text", "c": ["Ha még egyszer fölszedsz valamit, ami nem a tiéd, a rendőrségen add le, ne dugd a blúzodba!"], "p": 2985}, {"t": "text", "c": ["Annuskának zúgott a feje a lépcsőházi eseményektől, még sokáig nem tért magához, és csak gépiesen hajtogatta:"], "p": 2986}, {"t": "text", "c": ["- Merci!", "Merci!", "Merci! - pedig az idegennek már réges-rég híre-hamva sem volt."], "p": 2987}, {"t": "text", "c": ["Eltűnt a nagy fekete autó is az udvarról.", "Azazello visszaszolgáltatta Margaritának Woland ajándékát, megkérdezte, kényelmesen ül-e, Hella cuppanós puszival búcsúzott, a kandúr kezet csókolt, aztán barátságosan búcsút intettek a mozdulatlanul, ernyedten az ülés sarkába húzódó Mesternek, végül megadták az indulás jelét a varjúnak, és ezzel nyomtalanul szertefoszlottak a levegőben - megkímélvén magukat a fölös fáradságtól, hogy fölmenjenek a lépcsőn.", "A varjú bekapcsolta az autó lámpáit, nesztelenül elhaladt a kapualjban változatlanul mélyen alvó férfi mellett, és kifordult a kapun át az utcára.", "És az autó reflektorfénye elveszett az éjszaka is lármás, forgalmas Szadovaja többi autójának lámpafényei között."], "p": 2988}, {"t": "text", "c": ["Egy órával ezután az Arbat egyik mellékutcájában, egy kis ház alagsori lakásának első szobájában, ahol minden pontosan ugyanolyan volt, mint az elmúlt esztendő ama tragikus őszi éjszakája előtt, a bársonyterítővel letakart asztalnál, amelyen kis vázában gyöngyvirág illatozott, az ernyős lámpa alatt ott ült Margarita, és halkan sírdogált boldogságában meg az átélt izgalmaktól.", "A megpörkölődött szélű füzet előtte feküdt, s mellette az érintetlen kéziratfüzetek halmaza tornyosult.", "A kis ház hallgatott.", "A másik szobában, a díványon, a Mester feküdt kórházi köntösével betakarva, és mélyen aludt.", "Halkan, egyenletesen lélegzett."], "p": 2989}, {"t": "text", "c": ["Margarita jól kisírta magát, aztán elővette az ép füzeteket, és megkereste azt a helyet, amelyet akkor reggel olvasott, mielőtt Azazellóval a Kreml fala alatti parkban megismerkedett.", "Nem volt álmos.", "Gyengéden simogatta a kéziratot, ahogy az ember kedvenc macskáját simogatja, ide-oda forgatta, megnézegette minden oldalról, hol a címlapjára meredt, hol a végére lapozott.", "Hirtelen az a rémlátása támadt, hogy mindez gonosz varázslat, a kézirat mindjárt eltűnik, ő maga felocsúdik, és otthoni hálószobájában találja magát - és akkor nincs más hátra, mint hogy a vízbe ölje magát.", "De ez az utolsó rémlátása volt, a sok átélt szenvedés végső kihatása.", "Semmi sem tűnt el, a mindenható Woland csakugyan mindenható volt, Margarita, ha kedve tartja, akár hajnalig böngészhet a kéziratban, csókolgathatja lapjait, és olvashatja kedvenc mondatait: \"A Földközi-tenger felől érkező sötétség eltakarta a helytartó szeme elől a gyűlölt várost...\""], "p": 2991}]}